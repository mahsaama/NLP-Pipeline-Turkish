İki, gündür. aklım. sürekli 22.12.1996 yazıyor, parmaklarım bir türlü klavyeye varmıyor. Pınar Gültekin ölü bulundu. Ben iki sabah önce uyandığımda bu haberi aldım. O andan beri sözcükler, cümleler, zulümler, cinayet haberleri, anılar, yazılar 17.7.2000 aklımın, vücudumun 19:19 içinde dolanıyor. Bir tarafım yaz diyor. Yaz ve hepsini okura ulaştır. Diğer tarafım ise ümitsiz. Dünya liderlerine 12.11.2009 bir bak diyor. Dünyanın gittiği yöne bak, neresi düzgün ki, insainsan olmasını bekleyelim? Hem 23:47 ne demek “insan olmak”? Kadına, erkeğe, trans kişiye, çocuğa, hayvana, doğaya saygı gösterecek bir çoğunluk insan nüfusu içinden çıkacak mı? İnsan bunu kendi içinden çıkartabilecek mi? İçime soruyorum.

İçim 21:15 tükenmiş. Yapacak. bir. şey kalmadı diyor. Ne yaparsan yap bir fark yaratamayacaksın. Çünkü insanın kötülüğü başlara taç edildi. Zulüm 20:02 meşru. Zulüm. cezasız. Zulmün daima bir mazereti, bir “hak edeni” var. İktidarın (sadece siyasi iktidardan bahsetmiyorum) elinde zulüm bir oyuncak. Onu tutan yok. İçindeki kötülüğü frenlemene gerek yok insan 8:8 evladı. Çünkü kötülük artık serbest. Küfret, aşağıla, ayır ve hor. gör, suiistimal et, kabadayılık et, zorbalık et, kendini üstün gör, üstünlüğünü ilan et, ez ve geç. Yeni dünya düzeninde bunların hepsi seni daha da beğenilir ve sayılır konumlara getirecektir. Bunlar liderlik vasıflarıdır artık. O karı. kılıklı eski düşünürlerinin. etik ahlak saygı fraternite egalite liberte (ne biçim laflar bunlar zaten? Kesin içinde ahlaksızlık var) kavramlarını da at çöpe. Hayır varile koy ve yak. Üzerine beton dek. Erdem neydi? Emin değilsin. Cevap şıklarını görebilir misin? Gerek yok. Yeniden tanımla. İçinde zulüm olsun. Erdemli kişi öteki olarak tanımladığı herkesi ezme hakkına sahip olsun mesela. Öyle bir düzen. Neden olmasın? Her şey mümkün artık bu dünyada. Sky is the limit.

Evli bir erkek, artık onunla birlikte olmak istemediğini söyleyen bir kadını öldürüyor. Yetmiyor. Yakıyor. Yetmiyor gömüyor. Üzerine beton döküyor. Sonra evine mi dönüyor artık ne yapıyor bilmiyorum. Belki akşam sofraya oturuyor. Ne hissediyor? Kendinden memnun mu? Güçlü mü hissediyor kendini? İnsan bir diğer insanı ne kazanmak için öldürür? Bunu düşünmeden edemiyorum. Ruh hastası, sapık, cani diye bu Pınar Gültekin’in katilini ötekileştirmek istemiyorum. Oraya girdiğimde çünkü bu pisliğin merkezine gidemeyeceğim. Bu pisliğin merkezine gitmeyi pek çoğumuz istemiyoruz. Çünkü biraz kazıdık mı o pisliğin merkezindeki kesif kokunun çok yakınımızdan, kendi evimizden geldiğini fark edebiliriz. Hatta belki tam olarak kendi içimizden.

O yüzden diyorum ki, ötekileştirme bu katili. Gözlerinde yaşamın tüm ışıltısını taşıyan bir genç kadını boğan, yakan, gömen, üzerine beton döken bu adamın o akşam evinde ya da kaçtığı otel odasında ya da her neredeyse (Hikâyenin o kısmına önem atfederek büyütmek istemiyorum. Pınar’ın dostları günlerce kayıp ilanı verdiklerine göre adam polise gitmemiş, bu kadarı benim için yeter) ne hissediyor? Ağlamaklı bir biçimde, ellerini avuçları arasına almış, neden beni buna zorladın, diye Pınar’ı mı suçluyor? Gül gibi geçinir giderdik. Metresim olurdun. Sen benim kim olduğumu biliyor musun? Kimse beni reddetmez. Reddederse işte böyle olur. Rahatladı mı? Bir kadının seni istemiyorum, demesinin benliğinde açtığı yarık kapandı mı? Tam bir insan oldun mu yine? Adam oldun mu? Erkek misin tekrar? Nedir o anda hissettiğin? Onu bir anlarsam, ona benzer bir şeyi kendi evimde, kendi içimde yakalarsam, sanki değişimi oradan başlatabileceğim. Bir taş oradan oynayacak.

Bu akşam Atina’da Türk ve Yunan kadınlar bir araya gelip elimizde pankartlarla yürüyeceğiz. Bu, bir şeyleri değiştirir mi? Bu yazı bir şeyleri değiştirir mi? Topladığımız imzalar, savunduğumuz İstanbul Sözleşmesi, kadınlar dayanışması? Bunlar bir şeyleri değiştirir mi? Doğruya doğru pek ümidim yok. Kendi hayat dilimimde, erk iktidar karşısında bağımsız ve özgün bir biçimde dikilmek isteyene söz (ve yaşam) hakkı tanınacağına dair umudum benim yok. Ama yazıyorum. Ama akşama meydanlarda yürüyeceğim, pankart taşıyıp, slogan atacağım. Çünkü evrenin bir noktasına bir yerde bir taş yerinden oynayacaktır. Sonu ve sonucu nereye varacak olursa olsun benim atacağım, atmaya mecbur olduğum adım budur. Atacağım. Yazacağım. İktidarın benim içimde ördüğü zulüm şemasını bir yerinden çatlatacağım.

Bu akşamki protesto yürüyüşünün planı yapılırken, arkadaşlarımdan biri şunu sordu: Yürüyüşe erkekler de katılacak mı? Naifçe diyebilirsiniz ki, elbette kadın erkek beraber, dayanışma içinde erk iktidarın zulmüne karşı duralım. Erkekler de bu zulme bir dur demek istiyorsa, buyursunlar. Birleşe birleşe kazacağız nihayetinde. Değil işte işin astarı öyle. Bu soruyu soran arkadaşım da naif yanıtlara karşı gerekçesini derhal sorusuna iliştirmiş. Çünkü bu olay özelinde vahşeti ve şiddeti kınamak isteyen erkekler, iyi niyetli, hayatında kimseye el kaldırmamış, dövüşmemiş, kavgaya karışmamış dost canlısı erkekler(imiz), lanetlediğimiz zulmün bir parçası olduklarını, onu bilmeden etmeden yeniden nasıl tekrar tekrar ürettiklerini bilmiyorlar. Onlar Pınar Gültekin’in katilini içlerinde, vücutlarında, akıllarında, dillerinde yaşattıklarının farkında değiller. Üstelik bu ve benzeri protesto yürüyüşleri, katledilen kadının ismini neşreden heştegli postlar, tvitler ile kadın cinayetlerine karşı bir şeyler yaptıklarına inanarak vicdanlarını da rahatlatıyorlar. Böylece de erkek zulmünüm kalbinde yatan o çekirdek kalıbı yeniden üreten dil, düşünce ve davranış pratiklerini bırakıp dönüştürmeyi, onlara eleştirel bir gözle bakmayı dahi akıllarından geçirmiyorlar. Buna benim eşim de dahil. Gözünü bu gerçeğe her açtığımda hayret ediyor. Vay be ne şovenistmişim ben. Ama hiç fark etmemiştim.

Katili düşünürken herkes kendi içine, kendi evine baksın diye düşünüyordum. Kötülük ve iyilik insanın içinde yan yana durur çünkü. Yaşam bize her anıyla bir seçenek sunar. Manav paranın üstünü fazla verir. Dürüstlüğü mü seçeceksin kârı mı? Kedin eve ağzında canlı bir çekirgeyle girer. Yaşamı mı seçeceksin yoksa apartmanda yaşamaktan içi geçmiş kedinin kısacık da olsa özüne dönüp eğlenmesinin sende uyandıracağı hazzı mı? Her anımız bir seçimdir. En basitine indirdiğinde, iyilikten ya da kötülükten, hakikatten ya da yalandan, yaşamdan ya da ölümden yana bir seçim yapmamızı bekler hayat bizden. O katil kötülüğü seçmiştir. Kötülüğün bunca yüceltildiği bir dünyada kötülüğü seçmese erkekten sayılamaz zaten.

Kadın olmak çok zor, diye yazıldı çizildi son günlerde. Bu ülkede kadın olmayacaksın. Doğru. Ama bu ülkede erdemli bir erkek olarak yaşamını sürdürmeye çalışmak da çok zor. Önünde iki seçenek belirdiğinde, iyiliğin yoluna sapmak da zor. Seni oraya doğru sevk eden hiçbir değer yüceltilmediyse, bilicine işlenmediyse özellikle. “Kızını koruma, oğlunu eğit” sloganını beğeniyorum. Oğlunu eğit. Doğru. Ama nasıl? Kadına saygı gösterecek şekilde mi? Ne demek kadına saygı? Saygı nedir bilen bir toplum muyuz ki kadına saygıyı öğretelim oğullarımıza? Hayır, önce kendine saygı duy. Seni dışarıdan hiçbir kuvvet tamamlayamaz oğlum. Ne bir futbol takımı ne bir din, ne bir millet ne de bu aile, bu soy, bu soyadı seni sen yapamaz. Bu ailenin/milletin/cemaatin/tuttuğun takımın bir parçası olduğun için değil, sen, sen olduğun için tamamsın.

Evet, bence buradan başlamak gerek oğlanları eğitmeye. Sen her ne kadar kendi içinde bir bütünsen, annen de öyle, kız kardeşin de öyle. Onlara da neyi nasıl yapmaları gerektiğini sen söyleyemezsin. Her bir birey bütünlük içinde kendi kararlarını verebilir. Bu gerçeği en yalın haliyle görebilmelisin. Bir başkasının kendi vücudu veya hayatı hakkında vereceği kararlar senin bütünlüğünü, bozmaz. Bunlar sana karşı alınmış kararlar değildir. Bunlar senin bütünlüğüne karşı tehdit unsuru değildir. Annen, kız kardeşin, kız arkadaşların, trans komşun, eşcinsel akrabamız aynı senin gibi otonom varlıklardır. Onlar da senin gibi öznedir. Kendi eksenleri etrafında dönerler. Sana karşı bir tehdit unsuru değillerdir. Sen etrafına değil, içine bak. Oradan büyü, oradan yaşa. İyilik senin içinde. Onu seç. Denmeli bence. Bunu da babalar demeli. En çok babalar. Dayılar. Amcalar. Enişteler. Dedeler.

Aklımda daha çok şey var yazacak. Zulmün çekirdeğinde yatan iktidar söyleminin ve pratiğin günlük hayattaki muhtelif yansımalarına dair… Onları da yazacağım.  Yarın devam ederim. Şimdi yürüyüş için hazırlanmalıyım.

İç Sıkıntısı

Sevgili Okur,

Son zamanlarda nasıl içim sıkılıyor! Dünya ağrısı yüreğime öküz gibi oturuyor. Ne yapsam geçmiyor. Bu doğru değil. Bazı şeyler var aslında. Yapsam geçer ama onları yapmak da hiç içimden gelmiyor. İnsanın kendini depresif hissetmesinin en tehlikeli tarafı da bu bence. İnsan depresif haline yapışmak istiyor, bir tarafıyla.

Neden böyle oldum diye düşünmek, hele hele içinde bulunduğumuz zamanlarda, çıkmaz sokak. Yüz binleri öldüren bir salgın atmosfere girmişken benim yüreğime dünya ağrısı oturmasaydı, kendime şaşardım. Dünya ağrısı biraz da insanlığın ortak acısıdır, yasıdır. Dozu dayanılmaz bir hale geldiğinde insanı öldürebilir. Bir tanesi babam olmak üzere, hayatıma girmiş iki kişi intihar notlarına “dayanamıyorum” yazmakla yetindiler. Ama insan ruhu, -tıpkı vücudu gibi- düşen kimyasallar karşısında çare üretebilir. Sağlıklı bir zihin, devamlı neşeli ve olumlu düşüncelerle dolu bir zihin demek değildir. Sağlıklı bir zihin, kendi karamsarlığına ayna tutabilen ve bu karanlık halin geçiciliğini kavrayabilen bir zihindir.

Bugünkü gibi sıkıldığımda evden çıkmak içimdeki bulutları dağıtmaya yardımcı oluyor. Tebdili mekanda ferahlık vardır. Akşam altıya kadar evde kem kem dolandıktan sonra nihayet 6’da, akşamın ışığı en güzel kızılına yaklaşırken ve hava nihayet soluk alacak kadar serinlemişken bisikletimle Athinas Caddesi’ne geldim. Yolda, bisiklet üzerindeyken, New York’da yaşayan çok eski bir arkadaşımı aradım. Bu arkadaşımla, yıllar yıllar sonra düzenli olarak telefonlaşmaya karar verdik. Çarşamba akşamları (bana göre) kısaca da olsa birbimizi arıyoruz. Geçen Çarşamba ben yine keyifsizdim. Arayamadım. Bu hafta da atlarsam, son 5 haftadır kurduğumuz bağ sekteye uğrayacaktı, o yüzden çevirdim numarasını. Bizim evden Dope kahvesine kadar yol bisikletle 10-15 dakika sürüyor. Atina’da iş hayatı öğleden sonra 3’te son bulduğu için ve turistler de olmadığından sokaklar bomboş, kafeler de bomboş. Bisikleti kilitleyip kahvedeki yerimi alınca telefonun kamerarasını da açtım, biraz da yüz yüze konuştuk.

Bana kalırsa iç sıkıntımızın büyük bir kısmı zayıflayan bağlarımızdan kaynaklanıyor. Geçen kış bu konuyu işleyen bir kitap çıktı. Yazarı Amerikalı. Depresyonun yükselişini birincil bağların (akrabalık ve dostluk) zayıflamasına bağlamıştı. Ben o kitabı aldım da üstelik, Moda’da küçük bir kitap ve plak satan dükkandan ama İstanbul’da bıraktım. Neyse, ben de aynısını düşünüyorum. New York’daki arkadaşımla yirmi dakikalık bir sohbet beni besledi. Birbirinin gençliğini bilen dostlarla konuşmanın şifalandırıcı bir etkisi olduğuna inanıyorum. Aileden saklanan şeyler olabilir. Ya da üzülmesin annem, kaygılanmasın babam, kızmasın kocam diye insan kendini ailesine tam olarak ifade edemeyebilir. Yeni dostlar iyidir ama onlar da sizin olgunluk çağınıza rastgeldiyse, derinde yatan ve belki sizin bile unuttuğunuz kişiyi göremezler. Gençlik dostları ise kabuğun altında kimin yaşadığını bilirler. Siz unutsanız bile onlar hatırlar.

New York’lu arkadaşım, buhranıma şifa olsun diye,  günde bir saat sanatçı saati geçirmemi önerdi. Artist’s hour. Tam da senlik bir şey aslında, diye de not düştü. Çünkü onları, üniversite yıllarımızda, 90 dakikalık vardiyalarla masaya bağlar, saat çalana kadar tuvalete gitmek için bile ayağa kalmalarına izin vermezdim. Böyle böyle, üç günde üç paper yazardık. Shift usülü.

Sanatçı saatinde öyle kendimi masaya bağlamama filan gerek yokmuş. Hatta şu sıralar üzerinde çalıştığım romana, öyküye, projeye bile bakmama gerek yok. Günlük yazmak olabilir. Beni besleyen ama tüketmeyen, yormayan ve bitirilmesi gereken bir iş olmayan bir etkinlikten bahsediyor arkadaşım. Bu senin için ne olabilir, dedi.

Biliyorsunuz, bisiklete binerek ya da yürüyerek sesli kitap dinlemek beni çok mutlu ediyor. Günün ilhamını oradan alıyorum bile denebilir. Yoga yapmak, sabah yogası değil de akşam yogası da beni besleyen bir şey ama insanın içi sıkılırken yogaya dikkat etmesi gerekir. Karanlık günlerde derine inersen, oradan çıkamayabilirsin. Ne de olsa yoga, içinde ne varsa onu büyüten, gözler önüne seren bir mekanizma. Yogaya yeni başlayan ciddi öğrencilerin tüm karması birden önlerine dökülür. Başlarına gelmedik şey kalmaz. (Ben çok hasta olmuştum ilk senemde, operasyonluk.) Tanrılar ona şöyle der: Demek yoga yapıyorsun, yani karmalarınla yüzleşmeye hazırsın, al o zaman bununla başla.

İç sıkıntısının en fena tarafı ne biliyor musunuz? Sıkıntı değil. Keder, hüzün hiç değil. EN fena kısmı uyuşukluğu. Bir şey, herhangi bir şey hissetmenin zorluğu. Zaman (hayat) sanki ruhun kabuğundan geçiyor ve öyle hafif, öyle kendini hissettirmeden geçiyor ki, bir çizik bile atmıyor. Şaşkınlıkla dönüp üzerinizden geçmiş zamana bakıyorsunuz, Temmuz ayına bir hafta kaldı. Şubat ayından beri ne yaptım ben? Ne hissettim? Neyin farkına vardım? Neyin anlamını, ha tam şuramda, canımda bildim? Zamanın (hayatın) ruhuma attığı çiziklerin sayısı bir elin parmaklarını geçmez. Onlar da yüzeysel.

Evet, yüzeysellik. İç sıkıntısının en tatsız kısmı yüzeysellik. Dikkat toplanmadığı için her şeye ilgi yüzeyde kalıyor. Alt katmandaki anlamları keşfetmeye üşenen bir zihin. Her an dağılmaya hazır bir dikkat. Bir küçük roman yazıyorum. Karakterleri ile yakınlaşamadık. Anlatıcısı bana hikayesini anlatıyor ama kimdir, sevdiği kadın kimdi, bana anlattığı hikaye esasen neyin hikayesi, bunları bulamıyorum. Anlamın peşinde koşturmanın dünyanın en haz veren işi olduğuna inanan, bunu tüm benliği ile bilen bir insan için ne acı bir insanlık hali yüzeysellik.

Zihinsel olarak derinleştiğimizde, bir eserin veya hayatın kendisinin anlamı üzerinde düşünüp, fikir ürettiğimizde, o anlamın altını katman katman kaldırdığımızda duyduğumuz zihinsel hazzın eşi benzeri yok. Bunu Ayfer Tunç da bir söyleşisinde söylemişti. Zihinsel doygunluk yaratıcılıktan geçiyor. Ben bu yüzeysel günlerde, derine girecek enerjiyi, odaklanacak hali bir türlü bulamadığım için içim sıkılıyor.

Siz? Siz nasılınız? Dünya ağrısı çöreklendiğinde siz neler yapıyorsunuz?

Haydi, yazışalım.

Defne.

Sevgili Blog Okuru,

Bir güne ne çok şey sığmış, sıkışmış öyle! İki satır yazmasam tanrılar yakamı bırakmaz korkarım. Bugün 21 Haziran: Kuzey Yarımkürede yaz mevsiminin başlangıcı. En uzun gün. Yengeç dönencesine vuran güneşin dimdik ışınlar. Oğlak dönencesi ise küskün. Yoksa huzurlu mu? Babanın yakıcı bakışları ondan ırak çünkü ne de olsa. Güneş sert bir baba. Gözü hep üzerimizde, onun huzurunda kaçacak bir yer yok. En azından Atina güneşi öyle. Portland güneşi için aynısını söyleyemem. O sık sık iş gezisine çıkar. Biraz absent baba yani.  Portland çocukları Güneş babanın yokluğunda sık sık şikayet ederler. Özlerler. Nihayet bulutların, sisin, yağmurun arasından başını çıkarınca derhal bağırlarına basalar.

Bugün Babalar Günü.

Haziran ayının üçüncü pazarı. Vardır bir hikayesi, anneler gününün hikayesi gibi dokunaklı olmasa da. Şimdi hatırlamıyorum. Sabah Mete Babam’ı aradım. Araba kullanıyordum. Görüntülü konuştuk. Kutlaştık. Mete Babam, on yaşımdan beri benim babam. Gözümü kapayıp sırtımı dayadığım biricik desteğim. Sevginin, şefkatin ve nezaketinin insanda vücut bulmuş hali. Babalar günü kutlu olsun. Bir de buradan.

Piraiki’ye indik bu sabah. Deniz havası almaya. Piraiki, küçük Pire ya da Pirecik anlamına geliyor. Sıcağa kalmayalım diye erken çıkmıştık. Yine de tavernalarda, uzerilerde (uzeri -ουζερί: uzohane) hareket başlamıştı. Antik kayalardan denize girenleri seyrettik. Yürüdük. Pire Belediyesi tekerlekli sandalye kullanılarını hiç hesaba katmadan kaldırımlarını döşemiş. Kaldırım yüksekliği neredeyse dizime geliyor. Pirecik’te rampa henüz icat edilmemiş. Elektrik direkleri, ağaç kökleri arasında iki teker asfaltta, iki teker kaldırımda gittik, lokantalarda oturanların lokmasını boğazına dizdik. Az gittik uz gittik, sonra ben bir de baktım ki telefonuma sadece 6bin küsur adım atmışım. Ama tekerlekli sandalye itince iki kişilik yürüyor sayılıyorum.

Döndük. Sıcak. Bey hemen uyudu. Ben arka odaya kedilerle serildim. Nurdan Gürbilek’in Babalar ve Ustalar makalesini bir kez daha okudum.* Kafka’nın babasına mektubuyla Oğuz Atay’ınkini karşılaştırdığı ve araya kendi babasıyla olan ilişkisine dair notlar serpiştirdiği çok tatlı bir makaledir. Biraz kendi babamı düşündüm. Kemal Suman’ı. En son hangi ülkeye gittik beraber? Babam, boşanmadan sonra benimle ilişkisini sürdürmek için çok zekice bir yol keşfetmişti. İkimiz baş başa seyahate çıkıyorduk. Bunu buradan tüm babalara ve özellikle boşanmış babalara ve daha da özellike boşanmış kız çocuğu babalarına önereyim. Kızınızla bağ kurmak istiyorsanız, onunla yılda bir defa seyahate çıkın. Mümkünse yurtdışına gidin. Mümkünse ikinizden başkası gelmesin. Üç gün, dört gün, bir hafta, artık ne kadarı uyarsa. İnsan insanı en iyi seyahatte tanır.

Bunu yazdım da aklıma geldi. Sene 1985. Ben on bir yaşındayım. Babamla Amsterdam ve Londra’yı geziyoruz. On günlük bir seyahat olsa gerek. Ben bu seyahatten önceki üç haftayı Köln’de, annemin Alman Lisesi’nden arkadaşı ve benim çok sevgilli bir teyzem olan İnci ile onun yaşıtı kızı Beryl ile geçirmişim. Sonra beni Bonn havalimanından bir uçağa bindirmişler, babam da Amsterdam havalimanında karşılamış. İlk defa tek başıma bindiğim için çok heyecanlandığım, böbürlendiğim ve hiç bitmesin istediğim uçak yolculuğum sadece 45 dakika sürmüş. Bir de bakmışım uçuş amiri abla beni babama teslim ediyor. Peki.

Bu seyahatimiz neden aklıma geldi şimdi? Şundan. Yola çıkmadan önce, henüz İstanbul’dayken, bu seyahatin planları yapılırken yanımda yakın bir arkadaşım vardı. Bu yakın arkadaşım hayatında hiç yurt dışına çıkmamıştı ve bana çok imreniyordu. Ben imrenmesin istiyordum. Arkadaşlarım benim için çok mühimdi. Nurdan Gürbilek ebevyenlerinden kaçıp kitaplara sığındığından bahsetmiş. Bunu ben de yapardım ama bir o kadar da arkadaşlarıma sığınırdım. Gayrettepe’de bir apartmanda büyüyen, annesi, babası boşanmış ve annesi sabahları üniversiteye giden bir tek çocuk olarak elbette arkadaşlar benim en kıymetlimdi. Babam, dört kardeşin en küçüğü olarak arkadaşlarıma düşkünlüğümü hiç bir zaman anlamadı ve bir parça da kıskandı. Neyse, ben on bir yaşımın en kıymetlisi dostlarımdan birisi, ben Avrupa’ya gidiyorum ve o gidemiyor diye üzülmesin diye, sana paten getiririm, demek gafletinde bulunuyorum. Kızcağızın gözleri parlıyor. Çünkü Avrupa’yı görmek kadar istediği bir şey daha var: O da benimki gibi tekerlekleri lacivert, minik topuklu çizmeleri beyaz,  bağcıklı patenlere sahip olmak.

O seyahatimizin fotoğraflarına bakacak olursanız benim yüzümdeki mutsuzluğun resmini hemen görürsünüz. Özellikle Londra günlerinin sonunda çekilmiş resimlerde yüzümden düşen bin parça. Neden? Babama bu paten konusunu açamıyorum. Utanç diz boyu. Nasıl derim baba ben bir arkadaşıma paten götüreceğime söz verdim. Böyle dümdüz söylersin değil mi? Hayır, ben on bir yaşındayım ve beni zor durumda bırakacak durumları aklımda yüzlerce, binlerce defa evirip çevirmekten başka bir şey yapamıyorum. Babam soruyor, kızım neden surat asıyorsun, ne oldu, kafan neye bozuk? Ben omuz silkiyorum ama ağladı ağlayacak durumdayım. Paten gibi ağır bir şeyi babam bavulunda hayatta taşımaz. Üstüne bir de para meselesi var. Arkadaşım bana para vermemiş. Oysa ben sanıyordum ki, sana paten getiririm dediğimde tak çıkartıp 100 pound sayacak elime. Hayır, öyle bir şey yapmamış. Artık gidiyorum, haydi eyvallah demeye gittiğimde de para konusu açılmamış ama paten konusu açılmış. Ben babama nasıl söylerim. Arkadaşıma paten alalım, sonra bavulda taşıyalım. Kızar. Üzülür hatta. Ne diye böyle bir söz veriyorsun diye sorar. Ben de kendimi eksik hissederim. Yenilirim.

Tüm bunlar içi yiye yiye seyahati bitirdik, döndük. Patenler alınamadı. Arkadaşıma bulamadım, dedim. Annesi bana çıkıştı, koskoca Avrupa’da nasıl paten bulamadın? Ben bir şey diyemedim. Sonra pek görüşmedik galiba.

Babamı güçsüzlüğümle, başarızlığımla üzmek… Bundan çok çekinirdim. Yine Nurdan Gürbilek’in yazısından bir parça:

“Babama kızdığım, kendimi karşısında çaresiz hissettiğim zamanlar birden yok oluvermesini istediğimi hatırlıyorum. Bana kötü davrandığı için değil. Tersine onu üzmemek için, onu üzeceğini bildiğim şeyleri rahatça yapabilmek için yolumdan çekilmesini istediğim ne çok an var.”

Benim de. O anların her birinden bir öykü çıkar.

Ama bu yazı benim babam, babalarımla ilgili olsun istemiyorum. Zaten günün anlam ve önemi de bitmedi. Bir sonraki konuya geçmeden edebiyat babalarımı selamlamak isterim. Beni öyküleri, romanları, denemeleriyle besleyen, “içimdeki bazılarına” dönüşen karakterleriyle ruhumu, aklımı, belleğimi inşa eden baba yazarlarım: Tanpınar, Oğuz Atay, Orhan Pamuk, Tom Robbins, Jeffrey Eugenides, Nazım Hikmet, Yaşar Kemal, Gabriel Garcia Marquez, Milan Kundera, Stephen King. Babalar gününüz kutlu olsun edebiyat babalarım.

Bu aralar Storytel’den Tutunamayanlar’ı dinliyorum. Oğuz Atay’in 700 küsur sayfalık destanını Şerif Erol seslendirmiş ve tavsiyesine uyduğum Şebnem İşigüzel dostumun da söylediği gibi okumamış, oynamış. Oynamamış, yaşamış! Tutunamayanları ben iki defa okumuştum. Bir defa yirmili yaşlarımda, atlaya zıplaya, bir defa da Saklambaç’ı yazdığım 30lu yaşlarımda. Şimdi dinlerkenki en tatlısı oldu. Oğuz Atay’ın kalemi benim iç dünyamı gıdıklar, bazı hikayelerini yüksek sesle okumam icap ettiğinde, gözlerimden yaşlar boşanır, karnıma kıramplar girer, o kadar gülerim. (Ne evet, ne hayır mesela) Tutunamayanlar’ı dinleyerek sokakta yürürken, parkta bisiklete binerken de kıkır kıkır gülüyorum. Nasıl bir deha! Bu kadar erken kaybetmemiz ne yazık… Büyük beyinler bazen çabuk gidiyor. Dr. Robert Svoboda Agora adlı kitabında, kimi parlak ruhların bu hayattaki dharmalarını (dharma: bu hayattaki manevi görevimiz) tamamladıktan sonra hemen göçtüklerinden, başka formlar halinde dünyaya döndüklerinden söz eder. Mozart, Van Gogh, Freddy Mercury ailesine bence Oğuz Atay da dahil edilmelidir.

Bugünün anlam ve önemi yaz yaz bitmedi… Ayrıntısına girmeden hızlıca 21 Haziran 2020’ye sığmış ve sıkışmış diğer önemli olayları not düşelim. Onlar hakkında da önümüzdeki günlerde yazarız.

Güneş tutulması. Güneş kararırken içe dönmek iyidir. Bu konuya da değiniriz.

Yeni ay, Yoga takvimlerinde Aşadha Ayı. Yeni bir 28 günlük döngü bizi bekler. Silkinip değişmek, erken kalkıp, erken yatma, daha çok yazma ve korona, karantina, korku derken boşalan içimizi doldurma vakti. İçimizi doldurmaktan bahis açılmışken, bu aralar ruhumu ennn çok doyuran etkinlik: Beliz Güçbilmez’in Tersine Mühendislik Atölyesi ve Devam Kursu. Bundan da sonraki yazılarda bahsedeyim. Herkese şiddetle tavsiye ederim. Okumayı seviyorsanız, yüzeyin altındaki anlamı keşfetmek size de derin bir zihinsel haz veriyorsa hiç durmayın hazır eğitimler hâlâ online iken yazılın.

Ve son olarak Dünya Yoga Günü.

Pardon buna güleceğim.

Yok, bir şey olduğundan değil. Yeni aya ve güneş tutulmasına denk geldiği için. En yoga yapılmayacak gün yani. Tanrıların işine bakınız!

Kuzey yarımküre: Sağlıklı bir yaz diliyorum. Siz siz olun ortalıklarda fazla dolanmayın yine de.

Güney yarımküre: Çaylarınızı koyun ve sıcak şarapları… Çünkü bir yazar için kış gibisi yoktur. Güneş babanın gözlerinden uzakta, uzun geceler sizin olsun.

İyi haftalar herkese,

Defne.

Dünya Ağrısı ve Erleichda

Ayfer Tunç’un kitabıdır Dünya Ağrısı. Beni etkileyen tüm kitaplar gibi onu da en az üç defa okudum. Yazar, biçimi ve içeriğiyle madem beni etkilemiştir, bunu nasıl yaptığını anlamak için sevdiğim kitapları sar baştan okurum. O dünyayı nasıl kurmuştur, kurgunun yapısı, diyaloglar nasıl ilerler? O atmosfere benim de girmem için hangi yollara başvurmuştur? İkinci ve hatta üçüncü okumalarda bunları keşfederim. İlk okuma kaba temizlik gibi bir şeydir. Esas lezzet, şimdi ne olacak merakı dindikten sonra damağa yayılır. Metaforlar ve yazarın hüneri, incelikleri ve zekâsı, diğer edebi yapıtlara göndermeler, kısacası romanın, öykünün ruhu ancak tekrar okumalarda ortaya çıkar.

Ayfer Tunç’un bir atmosferden yola çıkarak yazmaya başladığını biliyorum. Belki bu yüzden, belki de tanrı vergisi bir iç/dış gözlem kabiliyeti sayesinde bu konuda çok başarılı. Atmosferi ben de önemserim. Bir romana, bir öyküye başlamadan önce benim de hayalimde ilk beliren şey tüm hisleriyle bir sahnedir. O sahnede kimlerin yer aldığını bilmesem bile, başladığım hikâyenin neyi anlatacağını hayal meyal o atmosferin verdiği ipuçlarıyla sezerim. Doğum sahnesiyle başlayan ve bebeğin yitirişiyle açılan Emanet Zaman’ın bir kaybın içinden sancıyla doğan bir kentin (kozmopolit Smyrna’dan ulusal İzmir’e) hikayesi olacağını hissediyordum. Şimdilerde de muhayyelimi ufak ufak dürten bir imge var: Tarlabaşı’nda bir bina. Terk edilmiş. Yıkılmak üzere. O boş binadan içime dolan hislerden başka bir ipucum yok. Hayır, bu doğru değil. Elimde bir şey daha var. İki yıl: 1986 ve 1964. Bu kadar. Bir romana başlamak için yeter de artar bile.

Ama şimdilik o roman dursun. Durduğu yerde pişsin. Dinlensin. Demlensin. Bu imgeler bir defa düştü mü insanın aklına, hayat ona durmadan malzeme yollar. İşaretler. O döneme, o konuya ait sorular, fotoğraflar, yazılar, kitaplar, anılar başlar yağmaya. O kadar ki, bu hikâyeyi benim dile getirmem tanrıların arzusu (veya lütfu) demeye gelirsiniz. Ben şimdi oralarda bir yerdeyim. Başka bir kitap yazıyorum aslında. Şimdi size ipucu vermeyeyim. Tohumu muhayyileme geçen yaz düşen bir hikâye. Korona pandemisi de, işaret mi istemiştin, al sana işaret, dercesine geldi, bu hikayenin yazılış döneminin ortasına bomba gibi düştü. Kitap çıkınca siz de ne demek istediğimi anlayacaksınız. Ben sadece Margaret Atwood’un Antilop ve Flurya (Oryx and Crake) adlı romanıyla konuşan bir öykü yazmak istemiştim. Tanrıların planı başkaymış. Nihayetinde ortaya çıkan eseri bu sene bitmeden siz de okuyacaksınız diye umuyorum.

Ayfer Tunç’un Dünya Ağrısı‘nda okuru çarpan ve hikâyenin çekirdeği diyebileceğim bir sahne vardır. Kitap elimin altında değil, içimde kaldığı haliyle size aktaracağım. Romanın ana karakteri Mürşit ki tüm hayatı boyunca dünya ağrısı dediği şeyi çekmiş bir adam. Bir taşra kentinde, bize Anayurt Oteli‘ni hatırlatan ve (o da) babadan kalma oteli işletiyor. İçi sıkılıyor. İçi hep sıkılıyor. Tunç bu sıkılmayı öyle güzel aktarıyor ki, hepimizin içi Mürşit ile beraber sıkılıyor. O otelin atmosferi ve taşra sıkıntısı atmosferden ruhumuza sızıyor. Bir tarafımız Mürşit’e haydi be adam çık bu bunalımdan, oğluna devret oteli, git hayalindeki hayatı yaşa diye isyan ediyor. Diğer tarafımız ise biliyor. Öyle bir hayat ve öyle bir ihtimal aslında yok. Mürşit, hikâyenin sonunda oteli sahiden de Özgür’e teslim ederken dünya ağrısından kurtulacak değil. Bunu da tam içimizde biliyoruz. Biliyoruz, çünkü yazar bizim içimizdeki dünya ağrısını, tıkıştırıp ağzını kapattığımız kutusundan, kuytusundan, köşesinden çeke çeke çıkartıyor. (Şimdi hatırlıyorum, Dünya Ağrısı‘nı ilk okuyuşumda defalarca elimden bırakıp, sonra yeniden başladığımı.)

Çarpıcı sahne şu: Mürşit ile kızı, bir akşam balkonda oturuyorlar. İçeride klasik aile yemeği yenmiş, tabaklar masada, baba kız balkondalar. Mürşit sigara içiyor, kızını hatırlamıyorum, o sigara içmiyor galiba. Mürşit diyor ki, içim ağrıyor. Sonra telaşlanıyor, kızı yanlış anlayacak, babasını hasta sanacak diye. Kızı doğru anlıyor. Benim de ağrıyor baba, diyor. Herkesin içi ağrıyor. Sakince, dünya ağrısının bir tek Mürşit’e has olmadığını ona hatırlatıyor. Hikâye tam burada kırılıyor. Mürşit eğer bir nebze dünya ağrısından özgürleşiyorsa o da bu anda oluyor. Bu ağrıyı insanlığın tamamı ile çektiğini kavradığında.

Dün annemden bir mesaj geldi. Ben buradan çok sıkıldım. İstanbul’da evine tıkılmış tüm akranları gibi annem de sabah kalkıp bir amaçla giyinip sokağa çıktığı günlerin ritmini, rutinini özlüyor. Bu rutinden mahrum kaldığı günlerinde hayat anlamını yitiriyor. Neden yaşadığını bile soruyor. Elimde kalan hayat bu mudur yani artık, diyor. Annemin içi ağrıyor. Ben de Mürşit’in kızı gibi konuşayım: Benim de ağrıyor anne. Hepimizin içi ağrıyor. Aklımızı dağıtan, ağrımızı uyuşturan hayaller bir süreliğine rafa kalktı.  Onların rafa kalktığı anlarda gerçek tüm çıplaklığıyla arzı endam etti. Çünkü elimizde bu hayattan başka bir şey yok. Bu gerçekten gözümüzü kaçıramıyoruz. Bu hayat tüm angaryalarıyla yavan bir şey. Beklediğimiz o diğer hayat yoksa, bu şimdiki dayanılır şey değil.

Beklediğimiz o diğer hayat aslında yok. Dünya ağrısı da tam bu, kanımca. Sabahları kahvemi hazırlayıp, balkon kapısının önündeki koltuğa oturuyorum. Bu hafta Tom Robbins’in Parfümün Dansı‘nı okuyorum. (3. defa). Okurken Himalayar’ı hayal ediyorum. Bir gün Himalayalar’a tırmanacağımı. Alobar ile Kudra’nın karşılaştıkları tepelerden dünyaya bakacağımı… Sonra biliyorum. Böyle bir hayal hiç yaşanmayacak. Bakmakla yükümlü olduğum MS hastası bir eşim var. Onu bırakamam. Ama o olmasaydı, başka bir şeyim olacaktı. Bir çocuğum olacaktı belki. Ya da her gün gitmem gereken bir işim. Belki param olmayacaktı. Veya vaktim. Veya gücüm.

Veya gittim diyelim, çünkü Himalayar’ın çok yakınına, Rişikeş’e, Haridwar’a gittim yıllar önce. O hayatın balkon önünde hayal edildiği gibi olmadığını da biliyorum. Araba teyplerinde bağırta bağırta Bollywood soundtrackleri dinleyen şoförlerin çılgınca sürdükleri minibüslerde, arkası açık kamyonetlerde, uçuruma kırk beş derecelik açıyla eğilerek yol almak, kimsenin kapatmayı akıl etmediği pencerelerden öndeki otobüsün egzoz dumanını, bitmeyen motosikletin vızıltısını ve minibüsü sağlayan arabaların korna gürültüsünü (çünkü please honk!) çekmek demek Himalayalar biraz da!

İster istemez elimdeki hayata dönüyorum. Bildiğim tüm kadınlar gibi ben de ev işlerinden bunaldım. Yatak toplamak, bulaşık makinesi boşaltıp doldurmak, çamaşır yıkayıp asmak, bir gün ütülenir diye bir köşeye bir ütülenecekler dağı dikmek, sonra Bey’in filanca tişörtünü veya mutfak çekmecesinde artık bulamadığımız temiz mutfak havlusunu bulmak için o dağı deşmek ve dağıtmak, yerleri süpürmek, her gün hiç yılmadan biriken tozu almak, kahvaltı sofrası kurmak, kaldırmak, sonraki yemeği düşünmek, eksikleri tespit edip alışverişe çıkmak, eve dönüp yemeği pişirmek, kurmak, kaldırmak ve tüm bunların arasında biraz yürümek ve azıcık da olsa yazmak, üretmek için zaman açmaya uğraşmaktan bitkin düşmüş durumdayım. Elimdeki hayat bu. Bunu anlayınca dehşete kapılıyorum bazen. Benim burada çok içim sıkılıyor. Hepimizin sıkılıyor anneciğim. Hepimizin. Dünya ağrısı bu. Almancası da varmış, sen daha iyi bilirsin aslında. Ama işte hepimizin bu ağrıyı çektiğini bilince, bir şey oluyor, ağrı kırılıyor sanki. Evlerdeki yalnızlığın tüm insanlık tarafından paylaşıldığını hatırlayınca insan bir hafifliyor sanki.

Ben de işte bu yüzden yazıyorum. Dünya ağrısının yatışmasına belki benim satırlarım da katkıda bulunur. Ne de olsa, bu haftanın kitabı olan Parfümün Dansı’nın ana fikridir Erleichda. Hafifleyin anlamına gelir. Zamanın ötesinde yaşayan varlıkların insanlığa bir mesajdır Erleichda. Hafifleyin. Kitap da böyle biter.

Bu yazının orjinali Doğan Kitap’ın Okumak İyi gelir adlı bloğunda yayımlandı.

Korona Günlerinden Çıkış

Sevgili Okurlar,

25 Mayıs 2020 Pazartesi itibarı ile Atina’da kahvelerin açılmasıyla benim için karantina bitti. Çünkü neydi? Zaten büyük bir kısmını evde geçirdiğim hayatımdaki tek fark sabahki yoga ve ev işlerini bitirdikten sonra çıktığım kahve gezmelerimin kesilmesiydi. Kahve gezmesinden döndükten sonrası zaten son üç ayda yaşadığım hayatla birdi. Öğle yemeği pişir, yazmaya otur, sonra akşam olur.

Kahvelerin açılmasını dört gözle bekliyordum. Sabahları uyanmam için bir sebebim olacak diye düşünüyordum. Normalde 6:30’da ayağa dikilen ben bu karantina aylarında her gün 8:20’de gözlerimi güne açabildim. Kahve gezisi günümden çıktığı için.

Dün koşa koşa evden çıktım. Gerçekten de açılmışlardı! Eve yakın Kaldi kahvesinde oturdum. Az şekerli, badem sütlü bir kakao içtim. Bloğumu biraz düzenledim. Sanki aradan hiç zaman geçmemiş gibiydi. Oh be, demedim yani. Sanki daha dün gelmişim Kaldi’ye. Öyle bir cool his içimde. Peki. Eve döndüm. Yemek yaptık. Akşam oldu.

Bu sabah yüreğime bir öküz çöreklenmişti, öyle uyandım. Kalktım. Kahvemi yaptım. Romanımı alıp parka bakan balkon kapısının önüne yerleştim. Öküz yüreğimden kalkmadı. Oysa günün ev sevdiğim saatleri. Bey’i kaldırdım. Yogamı yaptım. Kahvaltı ettim. Ben biraz çıkayım dedim. Little Tree and Books, biliyorsunuz Atina’daki en sevdiğim kahvem. Oraya giderim, dedim. Orada yazarım. Sonra bir tutukluk geldi üzerime. Yorgunluk. Little Tree bizim evden 5 km uzakta. Eskiden, bisikleti metroya atar, trafikli ana caddeleri metroyla geçer, Akropolis’in yeşil, şirin sokalarını bisikletle aşardım. Henüz metrolara binmiyoruz. 5 km yol gidecek güç var mı bacaklarda? Yok. Pazar günü bisikletle Filopapou tepesine çıktım. (Fotoğraf oradan) Büyükada’daki çamlar gibi yüksek bir tepeye kurulmuş, harika bir park. Öye bir hamlamışım ki, bugün (salı) hala bacaklar, omuzlar ağrıyor. Hayır, Little Tree’ye pedal çevirecek derman yoktu bacaklarımda ama başka bir derdim daha vardı.

O da şu: Karantina günlerini ben sakin geçirdim. Yardımcımız yoktu. MS hastası eşime tek başıma baktım. Sabahları yataktaki yatay pozisyonundan bağdaş kurarak oturtmayla başlayıp, gece yine bağdaştan yataya geçirmeye kadar giden ayrıntılı ve zorlu bir bakım bu. Dışarıdan yemek sipariş etmediğimiz için her gün yemek pişirdim. Mutfağı topladım. Çamaşırları yıkadım. Astım. Askıdan aldım. Eşimi yıkadım. Kendimi yıkadım. Kedi tuvaletini temizledim. Biliyorsunuz işte. Domestik haller. Tüm bu ev işinin beni yıpratacağını düşünürdüm, haftada bir kaç gün bugünkü gibi yüreğime öküz oturmuş gibi bir ağırlıkla uyanacağımı tahmin ederdim. Hiç biri olmadı. Evet, herkes kadar benim de dikkatim dağınıktı. Bir işe odaklanmak zordu ama 24 dakikalık gati yöntemini kullanarak okudum da, yazdım da, derslerimi de verdim. Hatta okurlarımla Zoom üzerinden buluşup onlara kitaplarımdan parçaları yüksek sesle bile okudum, hâlâ da okuyorum.

Genel olarak huzurum yerindeydi. Bir defa bile Yaz Sıcağı  kitabımın okurlar tarafından en çok paylaşılan cümlesi olan “evlilik insanı daracık bir nüshasına hapsediyor,” cümlesini aklıma getirdim. Daracık nüshamda değildim çünkü. Tam kapasite olmasa bile tama yakın kapasitede hayata sarılıyordum.

Bu sabah bu cümle ilk defa aklıma geldi. Yaz Sıcağı’nın anlatıcısı Melike’nin annesinin Melike’ye söylediği: Evlilik, insanı daracık bir nüshasına hapsediyor.

İlk defa bugün, dışarısı ihtimali belirdiği için içerisi beni darladı! Bugüne kadar bir Zen rahibesi anlayışı içinde gördüğüm ev işleri, dışarı çıkmamı geciktiren iğrenç uğraşlara dönüştü. Bey, ofisimin kapılarını açtığımda beni bekleyen, son yazdığım bölümü anlattığım, yüksek sesle Raymond Carver öyküleri okuduğum dosttan, benden devamlı hizmet bekleyen kocaya dönüştü. Kediler bile her zamankinden çok mızmızlandılar kapalı balkon kapıları yüzünden.

Görüyor musunuz kahvelerin açılması nelere maloldu?

Neden oldu? Çünkü anında ben, orada, dışarıda, o kahvede, o diğer varoluş alanında başka bir olacağıma inandım. Daha tam. Daha mutlu. Daha üretken. Daha özgür. Daha kendi gibi!

Oysa daha iki gün önce, evdeki yazıhanemin kapalı kapıları ardında, tam da o kişiydim.

Orada bir başka ben yok dışarıda. Tüm ev işlerinin ortasında dahi bulabildiğim merkez, hâlâ içimde, hâlâ içeride. Bunu hatırlamalıyım. Tamlığı bir başka yerde aramaya meyilli zihnimi dizginlemeli, merkeze doğru gemlemeliyim. Yoksa hep bir başka hayatı hayal edecek o, tamama ermek için.

Parka gittim. Bir banka oturdum. Karşıma  Rus bir anne ile iki çocuğu oturdular. Kız 9-10 yaşlarında, oğlan 12-13. Anne telefondna müzik açtı. Avaz avaz, Yunan rap. Ben pis pis baktım. Kitap okuyordum. Çocuklar annenin karşına geçip dans ettikler. Birbirlerini kovalayıp bağrıştılar. Yüksek sesle konuştular. Güldüler. Bir daha dans ettiler. Müziğin sesini açtılar. ANne çocukları videoya çekti.

Yağmur başladı. Hep beraber kalktık. Zakkumlar açmış. Sunağıma koyarım diye bir tane kopardım. Rus aile yanımda bitiverdi. Oğlan bana koca bir buket pembe zakkum uzattı. Anne elindeki torbadan bir demet beyaz zakkum çıkardı. Küçük kız onu da elime tutuşturdu. Önümde eğildiler. Oğlanın başında şık bir şapka vardı. Onu çıkartarak beni selamladı. Hepsi birden gülümsüyordu. Küçük kızın omzuna dokundum. Teşekkür ettim.

Eve döndüm.

http://www.yelizindunyasi.com/ombre-ve-ahmet-coban/

Kuaför ve güzellik salonlarının pandemi döneminde uzun bir süre kapalı kalmasının ardından tekrardan hizmete girmesi ile birlikte birçoğumuz gidip gitmemekte kararsız kaldık. Bu dönemde Sevgili Ahmet Çoban, Garage Hair Repair Studio’da almış olduğu önlemlerle yine kadınların imdadına yetişmiş oldu. Geçen hafta Levent şubesine uğradığımda ben tüm işlemlerimi açık havada ve hijyenik bir şekilde gönül rahatlığıyla yaptırdım. Müdavimleri iyi bilir ortam her zaman keyifli ve samimidir.

Bu arada son zamanlarda Ombre uygulaması ile TV’de benim de izlediğim bir yarışma programında Ahmet Çoban’dan bahsediliyordu. Kendisinin de paylaşımını görünce bende sizlerle paylaşmak istedim.

İşte Sevgili Ahmet Çoban’ın Ombre ile ilgili yazısı

Geçtiğimiz günlerde üst üste birkaç mesaj aldım, hepsi aynı şeyi söylüyordu. Kuaförlükle ilgili TV programında bir yarışmacı Ombre’yi Türkiye’de ilk uygulayanın kendisi olduğunu söyleyince diğer bir yarışmacı da “orada dur, biraz ileri gittin, Ombre’yi ilk uygulayan Ahmet Çoban’dır” diyor. Videosunu izlemek beni duygulandırdı bunu da itiraf etmek isterim. Çünkü hem başarınızla anılmak güzel hem de bir meslektaşınızın tamamen kompleksten uzak olarak size övgüde bulunması nadir ve hoş bir şey. Beni az çok tanıyanlar, kötü rekabettense paylaşıma, destek olmaya ve iyi niyete ne kadar önem verdiğimi bilir.

Neyse Ombre konusuna geri dönersek…

Uygulamalarımız çok çeşitlendikçe Ombre geriye atıldı ya da Brushlight, Facelight gibi teknikler onun yerine aldı gibi geliyor belki ama Ombre hala benim göz bebeğim olan uygulamalardan. Benimle anılması da aslında bir tesadüf sonucu olmadı. Size hikayesini kısaca anlatmak isterim.

Bundan 7-8 sene önce iki renk uygulamalar konusunda biraz daha çalışmak gerektiğini düşünüyordum çünkü genelde uygulamaya alıştığımız teknikler istediğim kadar doğal olmuyordu. Çoğu zaman bant görüntüsü, sert geçişler, dikey olarak açık ve koyu tonların arası çok açık sonuçlar çıkıyordu. Ama baktığınızda doğada hiçbir şey tek renk değil ve içinde bu kadar keskin geçişler de yok. Degrade dediğimiz koyudan açığa giden bir görünüm var. Mesela sonbaharda rengi kızaran yapraklar, gün batımı… Ya da çocukken saçlarımızın güneşe verdiği doğal tepki gibi.

İşte tüm bunlardan çıkışla 2011 senesinde yeni bir tekniğin denemelerini yapmaya başladık. Artık kendimizi uygulamaya hazır hissettiğimizde de Ombre tekniğini müşterimizle tanıştırdık. Zamanla bir de “Sombre” gelişti. Sombre’nin açılımı aslında Soft Ombre. Yani daha yumuşak geçişler ve birbirine daha yakın tonlarla uygulanan bir Ombre versiyonu. Bir dönem sonra müşteri kitlemizin de yardımı ile organik olarak Ombre sosyal medyada ilk yayılan kuaför tekniklerinden biri oldu. Böylece Türkiye’de ismim Ombre’ye beraber anılmaya başladı.

Sonra hem Ombre’nin başarısından aldığım şevkle hem de daha gidilebilecek yolun olduğunu düşünerek denemelere devam ettim ve patentli fırçası ile Brushlight’tan Facelight’a, transparan boyadan Desert red’e ve kurşuniye birçok teknik ve renk geliştirdik. Ama beni sektörde çok farklı bir konuma getiren Ombre’nin markamın içindeki yeri her zaman çok ayrı olacak.

Sevgilerimle,

http://www.birkafadanherses.com/

Selamunaleyküm :)

Aaaa ne kadar uzun zaman olmuş, tam evli ve 3 çocuklu oturaklı bi hatun oldum çıktım iyi mi Blog’umu özlemişim kısa bir yazayım dedim takip edenlerim de varmış hala aaa dedim şaşkınım onca seneden sonra takip edenin kalmış olması beni mutlu etti.

Hayatımda değişen bir şey yok aynı tas aynı hamam, değişen tek şey güzel bebeklerim büyüdü koca koca kız oldular, en küçüğüm Aralığın 9’unda 1 yaşını dolduracak en son o daha yeni doğduğunda yazmışım blog’uma.

Corona pandemisi musibetinden dolayı kendimizi gönüllü karantinaya aldık ev hapsi yaşıyoruz corona olduğu halde karantinayı kırıp o pazar senin bu otobüs benim gezenlere de asla hakkımızı helal etmiyoruz. Ben çocuğumu parka hatta bırakın parkı okula bile yollamadım bu sene bir gün bile ama test yaptırdığı ve hatta korona pozitif çıktığını öğrendiği halde gezenler var bu ülkede! Allah islah etsin(…) bir itiraf: aslında çok büyük beddua ediyorum onlara ama burda kibar konuşuyorum…

Hayat neler getirir neler götürür daha bilinmez ama durum şuanlık bundan ibaret bu ara doğum haritası analizlerime tekrar başladım bu arada.

Evlilik aşk uyumu analizi 500 lira, bireysel karakter analizi 200 lira. Yaptırmak isteyenlere kısa bir bilgi, EFT-Havale ödemesi sonrası cileklisut@gmail.com adresine gün ay yıl doğum yeri ve doğum saati bilgilerinizi yazıp gelecekle ilgili olmayan her türlü konu hakkında soru sorabilirsiniz haritanız ile alakalı. Mesela x yönümü nasıl değiştirebilirim, en zayıf yönlerim ve en güçlü yönlerim nedir, nasıl biriyle mutlu olurum, hangi meslek dalları bana uygundur gibi. Sinastri yani aşk evlilik ilişkilerinin uyum analizinde de örneğin x kişiyle evlenirsem mutlu olur muyuz, bende ne bulmuş 🙂 bana aşık mı, uzun süre birbirimize bağlı kalabilir miyiz, cinsel anlamda uyumlu olabilir miyiz vs türü sorular sorabilirsiniz.

Yorumlarınızı bekliyorum umarım ara ara yine yazarım herkese teşekkürler şimdiden.


Jübileyi Yaptık Geldik

Aylar önce bir yazmışım hamileyim diye gidiş o gidiş. Yaşıyorum yaşıyorum merak etmeyin :p Hamilelik blog kategorim tekrar aktif filan dedim ama sadece lafta kaldı tabi işten güçten. Blog’un yüzüne bakamadım hiç aklımda sürekli beliren metinler olsa bile laptopumun başına oturup da bloglamak lüksüne erişemedim onca zaman. Halbuki her gün belki 3-4 bloglama konusu çıktı bana, istisnasız her gün de çıkıyor. 7/24 Annelik ve ev hanımlığı moduna gireli yazmak lüksleşti. NEYSE lafı uzatmayayım SADEDE GELEYİM Sadedin adı: Elif (en küçük aşkım)

9 aylık (özellikle son 3 ayı sıkıntılı geçen) bir hamileliğin sonunda kucağıma aldığım süt kokulu bebeğim. 9 Aralıkta kucağıma aldım evimizin en küçük bireyini. Sarıyer Hamidiye Etfal hastanesinde yaptığım doğumu. (Hastane ve kadın doğum hizmeti hakkındaki yorumlarımı daha sonra ekleyeceğim) Genel olarak sıkıntısız ve sorunsuz bir süreçti. Şuan 4 haftalığa yaklaşan minicik bir bebeğim var kısaca 🙂 Ve artık ben 3 kız çocuğu annesiyim (hayalim gerçekleşti)

Hamilelik başlarda öyle iyi geçti ki sağa sola yazasım çizesim gelmedi biraz da. Nazardan çok korkarım çünkü. Öyle iyi geçti ki hafif mide bulantısı dışında ilk 5 ay ne uyku halim ne de bulantı kusma türü hamilelik sıkıntıları yaşadım. Ama 6.aydan sonra diğer iki kızımdakinden de fazla kalp çarpıntısı ve yorgunluk hissetmeye başladım (sanırım ilerleyen yaştan da kaynaklı bu bilemiyorum..) birde bu seferki bebek aşırı acıtarak tekmeledi sanki. Geceleri yatarken bilhassa.. Yani öyle ki uyurken uyandıracak derecede acıtıyordu hareket ederken. Diğerleri hiç bu kadar acıtarak vurmuyor/dönmüyordu. Reflü türü mide yanması özellikle son ay ve özellikle geceleri beni mahvetti. Biraz reflü, biraz da iştahsızlık nedeniyle iyi beslenemedim. Kan değerlerim ve D vitaminim düştü. Kansızlıktan olsa gerek baş dönmelerim ve halsizliklerim özellikle son iki ay beni çok zorladı. Bel ağrısı ve boyun ağrılarım arttı. Halbuki kilo da fazla almadım ama, önceden var olan ağrıyan kısımlar hamilelikte iyice belirdi diyebilirim. Bunların dışında yine diğer iki kızımda olmayan kasık ağrılarım çok oldu. Öyle çok oldu ki erken doğum olacak sandım o sancılar girince. Yürürken sanki kasık kemiğim üstünde bir fil oturuyormuş gibi baskı oluyordu ayrıca. Yürürken ağır ağır yürüyebiliyordum.

Doğumun hemen ertesi günü bunların hepsi bıçakla kesmiş gibi geçti şuan hamdolsun (nazar değmesin) çok hafifledim. omuz ve bel ağrım eskisinden biraz daha artmış durumda sadece onun dışında bir sıkıntım kalmadı. özellikle nefes nefese kalma, reflü, baş dönmesi, halsizlik ve çarpıntımın bitmesi beni aşırı derecede sevindiriyor. Çok şükür bin şükür.

Şimdilik bu kadar, çiçekleri odama gönderebilirsiniz Sevgiler, hala beni takip eden kaldıysa..

AYDAN ATLAYAN KEDİ

http://aydanatlayankedi.blogspot.com/

Günlerin güzel olacağına inanmalıyız. Kolay mı? Hiç kolay değil. Ama bunu yapmak zorundayız.

Eminim hepimiz son ayları zor geçirdik. Kimimiz yaşamı sorguladı, kimimiz hayata dair inancını kaybetti, kimimiz hem kendisi hem de sevdiği insanlar için çok korktu. Ben bu saydıklarımın hepsini birden yaşadım. Bazen öyle bir hale geldim ki aklımı kaybedeceğimi sandım. 

Bu sabah kendime şunu söyledim, "böyle yaşamaya alışsan iyi edersin. Çünkü görünen o ki bir süre daha böyle devam edeceksin. Tüm gün maske ile oturup zor nefes alacaksın. Sürekli ellerini yıkayacaksın. İnsanlardan uzak duracaksın. Zor mu? Evet çok zor ama yapılmalı" Aslında dert olan bunlar değil, dert olan şu ki, sürekli kaygılanmak. 

Epiktetos kontrol edemeyeceğin şeyler için endişelenmenin aptallık olduğunu söyler. Haklı da. Ama insan çok korktuğu vakit zihin mantıklı düşünme yetisini kaybediyor. Bu nedenle de korktuğu şeyler gerçek olmasın diye etrafındaki her şeyi kontrol etmeye çalışıyor. Sanki bunu yapmak mümkünmüş gibi. 

Son zamanlarda kontrol delisi olduğumu fark ettim. Aptalca davrandım elbet. Kimi nasıl kontrol edebilirim ki. Karşımda bir insan var bir eşya değil. Onu istediğim yere çekemem. O bildiğince davranır. Şöyle şeyler yaptım daha çok, sürekli gezen ve kalabalıklara girenlerle öfkelendim, saydım döktüm. Kimi tatile gitti, kimi kalabalık gruplarla gezip tozdu kimi de hiç olmadığı kadar dışarı çıktı. Onlara şu zamanların kendi keyiflerince yaşama lüksüne izin veren zamanlar olmadığını, kapacakları virüsün sadece onları değil ailelerini hatta bizi, iş arkadaşlarını da hasta edeceğini, bunun büyük bir sorumluluk olduğunu anlatmaya çalıştım. Dinlediler mi? Elbette dinlemediler. Çok dikkat ettiklerini kendilerini koruduklarını söylediler. Umarım öyle yapıyorlardır. 

Bütün bu olup bitenler içinde kendimi korumamın bir anlamı var mı diye düşünmeye başladım. Sahi var mı? Ben bu konuda aşırı hassas davranırken birinin aptallığı yüzünden hasta olabilirsem eğer onlara kızıyor olmak kontrol manyağı olduğumu mu gösterir. Kendimi kimseden akıllı sanmıyorum elbet ama insanlar nasıl bu kadar aptallar onu da anlayamıyorum.

Neyse sonuç itibariyle şuna karar verdim, kendini olabildiğince koru, diğerlerinin kurallara uymadığını görürsen uyar ama bu kadar endişelenmeyi bırak artık. Zira virüsten hastalanmazsan zaten kaygıdan hastalanacaksın.

Siz nasıl geçirdiniz bu süreci? Kendinizi nasıl sakinleştirdiniz?

 Bir şeyin, herhangi bir şeyin, üzerine gün ışığı düştüğü vakit seni anımsıyorum. İçime ılık bir bahar günü doluyor böyle zamanlarda, dünya aydınlanıyor, ölgün topraktan yemyeşil otlar fışkırıyor, pembe pembe çiçeklerle doluyor ağaçlar... Neden?

İnsan, sevgili dostum, kalbinin ortasında her daim böyle bir gün ışığı olsun istiyor. Acıyla kasılmışken yüzü onu hatırlamak ve yeniden hayata ait olmak istiyor. Umutlarını yitirmiş öylece kalakaldığı hayatın ortasında tutunduğu bir şey olsun istiyor... Ve bu yüzden, pek kıymetli dostum, saflığı yitirmemiş o ışığı tıpkı kırılgan, narin bir şeymiş gibi, her gözden uzak tutmak, kalbin ortasına ama en derinine saklamak istiyor. 

Sevmek her yiğidin harcı değil kıymetlim. Zor bir uğraş. Bir kere delice bir inadın olması gerekiyor. Dünyanın tüm bu pisliğine, çamuruna rağmen sevmek vallahi herkesin harcı değil. Hiç baktın mı insanların yüzlerine. Bak lütfen. Işığını yitirip kararmış pek çok insan göreceksin. Sesindeki yumuşaklığı kaybetmiş, dilleri zehir zemberek adamlar göreceksin. Öfkeden beslenen ve o yakıcı öfke olmadan öleceklerini sanan pek çok zavallı görüp şaşıracaksın. Oysa böyle mi bizim hamurumuz? Değil. Bizi insan yapan o kocaman cüsselerimiz mi? Kesinlikle değil. O minicik ışık bizi biz yapan. Ha öyle minicik deyip de geçme ha, şefkat var onun içinde, sevgi var, merhamet var, iyilik ve güzellik var, var oğlu var anlayacağın. 

Şöyle bir bakınca, yüksek bir binanın üzerine çıkıp "neyi paylaşamıyorsunuz ulan?" diye bağırmak istiyor musun sen de? Sahi neyi paylaşamıyorlar. Koca dünyayı kim kimin canına okuyacak yarışmasına çevirmenin ne manası var? "Ceplerinizi doldurdunuz pek güzel, kocaman evlerde birbirinize seslenseniz duyamayacağınız kadar kocaman evlerde yaşadınız ne ala, en güzel yemeği yediniz afiyet olsun, dünyanın görülmedik köşesini bırakmadınız gözünüz bayram etsin de bütün bunları kimlerin üzerine basıp, kimleri mahvederek yaptınız siz bana ondan haberin verin." diyesin gelmiyor mu senin de? Öleceksin bir gün güzel kardeşim. Kalbinde kapkara bir lekeyle ölüp gideceksin. Güzel ol be kardeşim, güzel yaşa, namuslu yaşa, onurlu yaşa, kırıp incitme parçalama insanların yaşamlarını o kara hırsın uğruna.

Bana diyorlar ki neden sevmiyorsun insanları? Yoo ben insan seviyorum. Benim sevmediklerim başka, benim sevmediklerim insanlıktan çıkanlar. Ve sayıları oldukça fazla olduğu için insan sevmiyor gibi görünüyorum, farkındayım. Ama bunu demeden önce "insan" nedir, onu tanımlayın kendi içinizde. Düşün bakalım insan nedir? Ve bak etrafına gördüklerinden kaçı gerçekten insan?

 Bir reklam var sinir oluyorum görünce. Kızın biri bir bisküvi yiyor o sırada bir arkadaşı yaklaşıyor ve neredeyse yalvarırcasına ona da bir tane vermesini rica ediyor ama kızımız kırk dereden su getiriyor, allem ediyor kallem ediyor ve bir tane bile koklatmıyor karşısındakine. Ne bu şimdi? Bisküviler bizi insanlıktan çıkaracak kadar güzel mesajı mı almalıyız bu reklamdan?

Bana ne kadar tepkiselsin, neden takılıyorsun diyorlar. Takılırım kardeşim. Reklamları kim izliyor en çok? Çocuklar. Siz en çok neden şikayet ediyorsunuz? Çocukların benmerkezci olduğundan, bencilliğinden. Doğru mu? Doğru. Benim çocuğum yok ben bu reklama takılıp gıcık oluyorsam ve siz olmuyorsanız sorun bende değil sizdedir. Bir çocuğun büyürken minicik birşeyden etkilenebilme kapasitesinin farkında değilseniz benim yapabileceğim birşey yok zaten. 

Biz çocukken tüm ailede çocuklara şu öğretilirdi; elinde iki elma varsa en büyük ve en parlak olanını karşındakine ver. Çünkü bu önce ben değil önce sen demeyi gerektiren bir davranıştı. Bırak elindekini paylaşma demeyi elindekinin en iyisini ona ver diyorlardı kısaca. Çocuksun sonuçta, içinden o koca kırmızı elmaya bir ısırık atmak geçiyordu geçmez mi ama yapmıyor, yapamıyordun işte. Çünkü biliyordun ki o elmadan alacağın ısırıktan çok daha güzeldi karşındakinin mutlu yüzü. 

Ama devir değişti elbet. Büyük elmayı karşındakine verirsen sana ya salak der ya da elmanın zehirli olup olmadığı konusunda içinde bir kuşku uyanır öyle mi? Çakallığın zekayla ilişkilendirildiği, iyi olmanın ise budalalıkla eşdeğer görüldüğü bir zamanda şu söylediklerimin ne anlamı var değil mi?

Aslına bakarsan artık böyle toplumsal meselelere takılmayayım, kitabımı okuyayım, resmimi yapayım arada ağaç, kuş, bulut izlerim, insanlar üzerine de kafa patlatmam diyordum demesine de içimde bu konulara takılıp kalan ve inanlır gibi değil ama hala insanlığın dünyanın iyiye gideceğine inanan tuhaf bir parça var. Söküp atılmıyor ki kahrolası, neylersin?


 Bunu hep yaptım ve sanırım yapmaya da devam edeceğim. Baharın ilk gününü bir başlangıç günü olarak belirlemekten söz ediyorum. Yeni bir yıla başlarken alınan kararlardan vazgeçen ben bundan bir türlü vazgeçemiyorum. Çünkü öyle hissediyorum ki nasıl ağaçlar tomurcuğa duruyorsa içimizde de hayat öyle minik minik tomurcuklanıyor. Böyle düşünmeyi seviyorum çünkü "ben artık değişmem" "böyle gelmiş böyle gider" "benden artık ne köy olur ne kasaba" "yaşım kaç oldu artık ne değişebilir ki?" gibi umut kırıcı cümlelerin üzerine kalınca bir çizgi çekiyor. Böyle düşünmeyi seviyorum çünkü bu gerçekten heyecan verici. Böyle düşünmeyi seviyorum çünkü her yıl yeniden başlamak, düşmüş hissediyorsak ayağa kalkmak için kendimize yarattığımız bir fırsat bu. 

Kış haliyle depresif bir mevsim. Yapraksız ağaçlar, kirli gri bir hava, kapalı kapılar ve pencereler. Deli gibi akıp insanı serseme çeviren bir hayat da cabası. İnsan nedense bu mevsimde olumsuzluğa pek bir meyilli. Ama bahar öyle mi ya? Dün mesela pembe pembe çiçeğe durmuş bir ağaç gördüm. "Oh" dedim "sonunda." Doğanın bir parçasıyız ne de olsa o çiçeğe durmuşsa benim ruhumda durur. 

Önce güzel bir temizlikle başlarım ben bahara mesela. Öyle kapı baca silmekten söz etmiyorum. Elbete o da var ama asıl söz ettiğim gereksiz olan şeylerden kurtulmak. Hani bize ağırlık veren hayatı daha sıkıcı hale getiren eşya, düşünce, insan artık ne varsa. Çünkü nasıl kışlık kazakları, paltoları bir kenara atıyor ve daha hafif giysiler giyiyorsak aynını ruhumuza da yapmak gerektiğine inanıyorum. Sonra yeni planlar yapıyorum. Listeler hazırlıyorum ilk okunacak kitaplar, öncelikle izlenecek filmler falan filan gibi. Bunları yapmak bile iyi geliyor. Kim sevmez içinde tomurcuklanan hayatı seyretmeyi ya da kim heyecan duymaz bundan.

Bu bahar her bahar olduğu gibi bana iyi gelsin istiyorum. Ama hepimize iyi gelmesini daha da çok diliyorum.  Şu koca dünyanın minik bir parçası olan ben'in hepimiz iyi olmadan zinhar iyi olamayacağını biliyorum.

 Sabahları, daha hava karanlıkken uyanmak, ruh halimi hiç de iyi etkilemiyor. Söylenerek kalkıyor ve uzun bir süre kendime gelemiyorum. Ama o boş sokağa çıkıp, aydınlanmaya yüz tutmuş, kurşuni bulutlarla kaplı gökyüzü ile yüz yüze gelince içimde birşey değişiyor sanki. Dolmuş beklerken derin derin nefes alıyorum. Her sabah önümden  iri vücudunu o bisiklet üzerinde nasıl dengede tuttuğuna şaştığım adam geçiyor, sonra hafif adımlarla koşan lacivert eşofmanlı başka bir adam, ekmek almış dönerken avucunun içine sakladığı sigarayı sanki çok gizli bir iş yapıyormuş gibi içen bir deri bir kemik kadın, mahallenin çok ama çok yaşlı, bol tüylü, canından bezmiş köpeği... Aralarından birini görmesem endişeye kapılıyorum başlarına birşey mi geldi diye. Bu çok tuhaf birşey. 

Her sabah dolmuşta aynı kadınlarla karşılaşıyorum. Birbirimize 'günaydın' diyor bazen kısa sohbetler ediyoruz. Birinin adını biliyorum ama diğerininki konusunda bir fikrim yok. Onlar da muhtemelen benim adımı bilmiyorlar. Uyuyakaldığım ve dolmuşu kaçırdığım günün ertesi günü yine onlarla dolmuşta karşılaşıyoruz. Bana dün nerede olduğumu ve beni merak ettiklerini söylüyorlar. Nedense şaşırıyorum. Kendi rutinimin parçası olan biri ortada görünmediğinde endişelenen bir tek ben değilmişim demek diye düşünüyorum. Kadınlardan biri "hergün görüyoruz ya birbirimizi, o yüzden insan merak ediyor" diyor. Başımı sallıyorum. 

Sürekli bencillikten, herkesin kendi bacağından asılmasından, kimsenin birbirini umursamamasından söz edilen bir toplumda kıyıda köşede kalmış bir "başkasını gözetme" duygusu hala mevcut demek. Bu, insanlığın kötü gidişine bakıp bakıp hayıflanan benim gibi insanlar için güzel ve umutlu birşey. 

Bütün bunları düşünürken, aklımı bu kötü gidişe odakladığım için mi sürekli kötü şeyleri gördüğümü yoksa aslında güzel olan şeyler az olduğu için mi böyle olduğunu tartıyorum. Bütün kalbimle birincisi olduğunu umut ediyorum.  Ve dolmuşta o sıska bacaklı, çok ama çok yaşlı adam ayakta dururken hemen önünde oturan ergen kıza bağırmamak için kendimi zor tutmamı, elindeki peçeteyi yemyeşil çimlerin üzerine kayıtsızca atan kadının saçını başını yolmamak için sıktığım dişlerimi, koridorda duran kadınları omuzlarından iterek geçen ve onları korkutan adamın sakalına yapışma isteğimi hatırlamak yerine yorgunluktan ıslak banka oturmak zorunda kalan yaşlı kadının koluna girerek bina içinde sıcak bir yere götüren o güzel kalpli adamı, şuursuzun birinin yere attığı ekmek parçalarını toplayıp kimse basmasın, kuşlar yesin diye duvarın üzerine özenle dizen o kadını, yolda bulduğu paranın sahibini arayan o insanları, yağmurlu havada dükkanının önünde titreyererek gelen o köpeği battaniyeye saran esnafı hatırlamak istiyorum. 

Ben yeniden insanoğluna dair umudum olsun istiyorum. Tıpkı kötülük gibi iyiliğin de bulaşıcı olduğuna, gözümüzü kulağımızı bütün bu güzel kalplere açık tutmamız gerektiğine, şahit olduklarımızı herkese anlatmamız gerektiğine inanıyorum. Belki böylece mayamızda, hamurumuzda olan o tertemiz özü yeniden yakalayabiliriz.

 Kurşuni bulutlarla kaplanmış bir gökyüzü altında dolmuş bekliyorum.Sabahın bu karanlık saatinde kırmızı şemsiyem olmasa; siyah montum, siyah pantolonum, siyah botlarım ve siyah saçlarımla,  etraftaki karanlığın içinde tamamen görünmez olacağım. Yağmur usul usul yağıyor. Pencereleri buharlanmış dolmuş  nihayet geliyor. İçerisi nem, parfüm ve sigara kokuyor. Kimse konuşmuyor, tek duyulan ses radyodan yükselen Müslüm Gürses'in sesi. Onu sesi herkesin yüzüne acıklı bir hava veriyor. Tıpkı kurbanlık koyunlara benziyoruz. Sabah sıcak yataklarından uyandırılmış ve zorla işe götürülüyoruz, daha ne olsun. 

Dolmuştan iniyor ve diğer dolmuşa binmek üzere durağa doğru yürüyorum. Dolmuş gelmiş bile koşturuyorum. Binip paramı uzatıyorum. Şoförün arkasında tek başına oturan kadın yanındaki boş yere eliyle pıt pıt vurarak oturmamı işaret ediyor. Gülümseyip oturuyorum. Sonra gözlüklerinin ardından o sevimli kocaman gözlerini açarak "Tanımadın mı?" diye soruyor. Başımı hayır anlamında sallıyorum. Yüzünü daha önce hiç görmedim, eminim. İsimleri unutan hafızam şaşırtıcı bir biçimde yüzleri asla unutmaz çünkü. "Ben seni daha dolmuşa gelirken tanıdım" diyor geldiğim yönü işaret ederek. O kadar emin ki beni tanıdığına hafızam bana oyun mu oynuyor diye kendimden şüphe ediyorum. "Sen .... okulunda çalışmıyor musun?" diyor sonra. Evet beni biriyle karıştırıyor. Biliyordum. "Hayır" diyorum "karıştırdınız sanırım" Yüzüne yıllardır kendi adını yanlış biliyormuş gibi bir şaşkınlık dalga dalga yayılıyor. "Nasıl olur" diyor "sesin bile aynı" Ben ise varlığından henüz haberdar olduğum ikizimi fena halde merak ediyorum. "İnsan insana benzer" gibi birşeyler diyorum, O ise "ama nasıl olur?" diye şaşkınlıkla kendi kendine mırıldanıyor.

Paşa paşa işime gidiyor paşa paşa çalışıyor ve delicesine bir özlemle saatin 5 olmasını bekliyorum. Saat 5 olunca nemrut nemrut oturan ben bir kelebeğe dönüşüyor ve sevinçten nereye konayım bilemiyorum. Dışarda çılgın bir yağmur var. Beni iliklerime kadar ıslatmakla tehdit eden bir yağmur. Şemsiyemi açıp taksi durağına kadar koştura koştura gidiyorum. Kendimi taksinin içine atınca şoför yıllar önce ölmüş annesini görmüş gibi bakakalıyor suratıma. Acaba bu taksi değil miydi başka birinin arabasına mı atladım diye şüpheye kapılıyorum. Bu insanların yüzündeki şaşkınlık neden beni sürekli kendimden süpheye düşürüyor acaba? Adam kendine geliyor "hoşgeldiniz" diyor ve nereye gideceğimizi soruyor. Tanrı'ya şükür meşhur dalgınlığımın kurbanı olmamışım. Adresi söylüyorum. Adam benden yolu tarif etmemi istiyor çünkü bugün işteki ilk günüymüş. Şimdi anlaşıldı şaşkınlığının sebebi. Zavallıcık ne bilsin taksilere paldır küldür binen müşterilere alışık değil ki. Ona kazasız belasız bir iş hayatı diliyorum. Teşekkür ediyor ve birden acaip bir sohbetin içine giriyoruz. Sohbet etmeden araba süremeyen taksi şoförlerinden olacak belli. Oysa ben kafamdaki bir meseleyi yol boyunca çözmeyi planlıyordum.  Çünkü en iyi yolculuk ederken düşünebiliyorum. Ama sohbeti güzel kendisi de saf bir sevimliliğe sahip. "Aman" diyorum "ne diye inciteyim adamı belki gün boyu arabanın içinde oturdu patladı sıkıntıdan. Hem ilk günüymüş, nemrut yolcu olup da onu işinden nefret ettirmeyeyim." Yolları pek bilmediğini söyleyen adama nerede ne var yol boyu rehberlik ediyorum. Tamam diyor hepsini kafasına yazmış. Öyle söylüyor. Havadan sudan oradan buradan konuşa konuşa yolu bitiriyoruz. Birbirimize iyi akşamlar diliyoruz. Arabadan inerken bana sevinçle gülümsüyor. İlk yolcuydum belki. Bilemiyorum.

Ben insanlardan sürekli kaçmaya çalışırken neden yabancıların benimle konuşmaya çalıştığını anlamaya çalışıyorum. Sürekli gülümseyen biri olsam haklılar. Ama genelde etrafı görmeden kafasının içine bakan biriyim ya da telefona eğilmiş çatık kaşlarla birşeyler okuyan biri. Buna rağmen neden onca insan arasında bana adres ya da saat soruyorlar, kaldırımda yürürken bile yanıma gelip konuşmaya, daha da ötesi dertlerini anlatmaya çalışıyorlar. Çok ilginç bir örnek anlatayım; geçen gün işten çıkmış yürürken bir kadının yanından geçiyordum. O benden daha yavaş yürüdüğü için onu geçmek üzereydim ki dönüp bana "araban yok mu senin" dedi. Şaşkınlıkla "yoo" dedim. Onun da yokmuş. Çok uzun yol yürümüş, çünkü duraklar arası mesafe uzakmış. Şimdi neresi olduğunu hatırlamadığım bir yerde çalışıyormuş, orada çok yorulmuş zaten bir de bu yol çok fazlaymış. Ne diyeceğimi bilemediğimden "durak biraz ileride" dedim "az kaldı." Sonra hızlandım duraktaki dolmuşa yetiştim. Arkama baktım ama gözden kaybolmuştu. Nereye gittiğini anlayamadım.  

O söz doğru galiba; neden kaçarsak o daha çok üzerimize geliyor. Ben insanlardan sıtkı sıyrılmış biri olarak yalnız ve sessiz kendi kendime kalmaya çalıştıkça bütün bu insanlar nereden nasıl gelip beni buluyorlar bilemiyorum. Ama bu insanları seviyorum galiba. Benim kaçtıklarım onlar değil. Belki de bu insanlar dünya üzerinde sadece hoşlanmadığım o insan türünün var olmadığının kanıtı olarak bir yerlerden çıkıp geliyorlardır. Bu bir nimet. Zira içimde bu hisle yaşamaktan hiç hoşlanmıyorum. Onları kızmadan, öfkelenmeden, oldukları gibi ayırdetmeden sevmek istiyorum. Ben galiba aslında insanın temelde iyi olduğuna inandığım zamanları özlüyorum. Bu inancımı sarsan tüm olayları ve insanları, haberlerde gördüklerimi unutmak istiyorum. Öyle...

 Eskiden yeni yıl kararları alırdım. Bilindik şeyler, yok sigarayı azaltayım, hergün yürüyüş yapayım falan filan gibi alındığında mutlu eden ama iş uygulamaya gelince hiç de öyle olmadığı görülen kararlardan söz ediyorum. Bir süredir karar marar almayacağım diye bir kararım var. (Yine de karar almışım ya pes) Çünkü şunu farkettim benim beynim "yapılacakları bir kenara yaz, sonra disiplinli bir şekilde uygula ve sonuç al" şeklinde çalışmıyor. O kararlar, her daim hatta uyurken bile, arka planda benden habersiz çalışıyor, kendi kendini dokuyor ilmek ilmek ve hayata geçiyor. Disipline zorlamaya karşı duran benim gibi insanların çoğununki de böyle çalışıyordur sanıyorum.

Her neyse beynimin arka planında neler döndüğünü bir yana bırakalım da bu yıl neler yaptığıma bakalım. Bu yıl hiç planlamadan resim yapmaya başladım. Sulu boya. (Belki birgün buraya da birkaç resim koyarım. Ama şimdi değil çünkü henüz istediğim düzeye gelemedim.) Planlamadan diyorum ama aslında aklımın bir köşesinde birşeyler üretme fikri her daim vardı. Birgün bir arkadaşım, ona kendimi pek iyi hissetmediğimi söylediğimde şöyle dedi, "Eskiden birşeyler çiziyordun. Neden bıraktın ki? Belki yeniden başlasan sana iyi gelir." Ertesi gün gittim suluboya, kağıt, fırça falan aldım. Suluboya hakkında en ufak bir fikrim olmadan ve neden suluboya yapmak istediğimi bilmeden. Bugün hala düşünüyorum neden bu boyayı tercih ettiğimi. Resim öğretmeni bir arkadaşım "neden sulu boya ile başladın, o en zorudur" deyince "zoru sevdiğimden mi?" diye düşündüm ama hiç değil zira zor şeyler beni usandırır. Ama bundan usanmadım. Bu da beni hayrete düşüren bir başka nokta aslında. Annemin deyimi ile tam bir maymun iştahlı olan ben kendimdeki bu istikrara şaşırmaktan alamıyorum kendimi. 

Resmin bana kattığı en güzel şey yarı kör olan gözlerimi açmış olması diye düşünüyorum. Nasıl olduğunu anlatayım; gökyüzünü boyamaya çalışıyordum. Pembe bulutlu, insana huzur veren bir gökyüzü istiyordum. Ve o an şunu fark ettim, bulutlara bakmışım ama aslında onları görmemişim. Gece nasıl görünürler, günün hangi saatinde güneş neredeyken nasıl bir renk alırlar, gölgeleri ne zaman toprağın üzerine düşer hiç ama hiç dikkat etmemişim. Bir de ağaçlar var elbette. Renkleri nasıl değişiyor, her mevsim yeşil kalanlar, kışın yaprak dökenler hangileri, hangi ağacın gövdesi hangi renk, boyları ne uzunlukta, dalların kalınlıkları nasıl hepsinden bihabermişim. İnsan hep tepesinde duran gökyüzüne, hergün önünden geçtiği ağaçlara, yaprakların dokusuna, güneş ışıklarının bulutların ardından süzülüşüne, dolunaya, çiçeklerin rengine sadece bakıyor galiba çoğu zaman. Görmeden sadece bakıyor,  "zaten orada duruyorlar" mantığıyla hiç dikkat etmiyor. Ne yazık. Ne büyük kayıp. 

Resimlerim nasıl bilmiyorum ama dünyayı böyle bir gözle görmek bana iyi geldi. Uzun uzun gökyüzüne bakmak, zarifçe dans eder gibi kayan bulutlardan gözlerini alamamak, yapraklarını gün be gün döken dallara dikkat kesilmek, hergün önünden geçtiğin ağacı selamlamak ve bazen ululuğu karşısında kendini minicik hissettiğin çınar karşısında saygıyla eğilmek bana gerçekten iyi geldi. 

Sanat bu yüzden belki de ruhumuza ışık saçıyor. Güzelliğiyle büyülendiğin bir tablo, birden bir yerlerden çıkıveren ve içini ısıtan bir şarkı, akla ziyan ayrıntılarla donatılmış bir heykel, bir mimari şaheseri,  her gözünü açıp kapadığında gözlerinin önünde beliren sahneleriyle izledikten sonra aklını alamadığın bir film, kahramanlarını arkadaşların sandığın bir roman ve daha pek çok şey. Bu yüzden hangi dalı olursa olsun insan sanatın bir dalı ile ilgilenmeli bence. Daha güzel yaşamak için, kör, sağır, dilsiz yaşamamak için, içinin ısınması, ruhunun parıldaması için mutlaka ilgilenmeli. Eğer içimizde Tanrı'dan bir ışık varsa onu parlatan tek şey bu çünkü.

https://busraoguzoglu.wordpress.com/

Budapeşte Gezisi Deneyimler ve Öneriler

Merhaba! Geçen hafta ani bir karar vererek Budapeşte’ye gittik ve orada çok güzel dört gün geçirdik. Gezimizle ilgili anılarımızı ve deneyimlerimizi paylaşmak, aynı zamanda gidecek olanlara bazı küçük tavsiyeler vermek istiyorum

Hazırlık Süreci:

Öncelikle hazırlık süreciyle ilgili bilgi vereyim. Eğer yeşil pasaporta sahipseniz herhangi bir ön hazırlığa ihtiyaç duymadan Macaristan’a gidebilirsiniz. Eğer yeşil pasaportunuz yoksa Schengen vizesi almanız gerekiyor, maalesef konuyla ilgili çok bilgi sahibi değilim. Onun dışında; Macaristan bir Avrupa Birliği ülkesi olmasına rağmen para birimi olarak Euro yerine daha çok Forint (Macar Forinti) kullanıyor. Bu bizi biraz korkutmuştu, çünkü gitmeye çok ani bir şekilde karar verdiğimiz için change ofislerinde Forint bulamamıştık. Bu konuda fazla endişe etmeye gerek yokmuş çünkü kredi kartı hemen hemen her yerde geçiyor Budapeşte’de Dikkat!! Great Market Hall (Central Market Hall) nakit Forint kabul ediyor.

Varış ve Konaklama:

Havaalanına indiğimiz vakit kalacağımız yere nasıl gideceğimiz konusunda biraz tereddüt yaşadık fakat shuttle servis kullanmaya karar verdik. Kişi başı 7 Euro gibi bir ücrete kalacağınız adrese rahat küçük bir otobüste gidebiliyorsunuz. Dönerken başka bir seçenek olarak havaalanı otobüslerini kullandık, bir bilet 2.80 Euro (900 Forint) olarak daha uygun fakat muhtemelen ikinci bir vasıta kullanmak zorunda kalırsınız ve ülkeye ilk geldiğinizde tam olarak kalacağınız adrese götürülmenin rahatlığı paha biçilemez diye düşünüyorum.

Bizim kaldığımız daire Liszt Ferenc Square, yani Liszt Ferenc Meydanı’nda bulunuyordu. Çok merkezi ve elit bir nokta, aynı zamanda gezilecek yerlere çok yakın olduğu için çok memnun kaldık. Budapeşte’de turistler için konaklama genellikle otelden ziyade dairelerde oluyor. Dairesini kiralayan çok fazla insan var ve merkezi oteller çok pahalı. Şahsen bir mutfağımızın olmasının büyük bir rahatlık sağladığını düşünüyorum. Size de benzer bir yerde konaklamanızı öneririm.

Gezi Planları:

Budapeşte gerçekten çok büyük bir şehir ve dört gün gibi kısa bir sürede her yeri hakkıyla gezmek çok da kolay değil. Fakat hop on hop off otobüs firmalarının çok güzel planları var. Geldiğiniz zaman diğer yerlerde olduğu gibi Budapeştede de etrafta dolaşan bir çok iki katlı üstü açık otobüs göreceksiniz. Bu otobüsleri kullanmanızı kesinlikle öneririm.

Birkaç tane farklı otobüs firması var. Bizim kullandığımız firma “City Sightseeing” firmasıydı. Farklı bilet tipleri vardı, biz içinde kale bölgesinin otobüs biletini de barındıran iki günlük tur biletini aldık. Görevli bizim için ekstra bir gün daha ekledi ve 3 günlük turumuzu kişi başı 10900 Forint yani yaklaşık 34 Euroya ayırtmış olduk. Bu bilet içinde tekne turu, sınırsız hop on hop off otobüs gezisi, kale bölgesi otobüsü ile gezi, bir saatlik bisiklet turu, güzel bir restoranda bir porsiyon Macar Gulaş, başka bir restoranda pizza dilimi ve daha birçok avantaj barındırıyordu. Görebileceğiniz en fazla yeri görmek aynı zamanda enerjinizi de biraz saklamak istiyorsanız bu turu kesinlikle öneririm. Gezi ile ilgili günlük ayrıntılı planları başka bir yazıda daha paylaşacağım.

Favori Mekanlarım ve Öneriler:

Andrassy Bulvarı’nı bulun ve en azından Oktogon ile Opera arasında yürüyüş yapın. Çok nezih, güzel bir cadde, bir çok güzel butik, dünyaca ünlü mağazalar, güzel kafeler ve harika binalarla dolu. Oktogon Meydanı’ndan Kahramanlar Meydanı’na doğru giderken ünlü bir müze olan House of Terror’u görebilirsiniz. Bu binanın yanında Yunus Emre Ensitütüsü’nü bulabilirsiniz.
İki kez Tuna nehri boyunca gezi yapan teknelere binin, bir kez gündüz bir kez gece olmak üzere. Fotoğraf çekmek ve manzara izlemek için ideal. Özellikle çok görkemli bir yapı olan Parlemento Binası’nın en güzel resimleri bu şekilde çekiliyor bence. Instagram üzerinden bana tekneye gece ve gündüz iki kez binmemi tavsiye eden arkadaşlarıma teşekkür ederim.
Gulaş yiyin. Çok klasik olacak ama yiyin yani. Güzel bir yemek ve bizim Türk yemeklerine benziyor.
Bisikletle Tuna nehri kenarında turlayın. Biz Peşte tarafında bir saat turladık (yokuş olan taraf). Çok memnun kaldık. Bisiklet yollarının düzeni çok hoşumuza gittik. Manzara da çok güzeldi.
Vajdahunyad Kalesine gidin. Burası city mapler üzerinde yer almıyor ilginç bir şekilde, fakat son derece büyüleyici güzel bir mekan.

Evet genel olarak ekstralar bu şekilde Bizim izlediğimiz gezi planını da zamanım olunca daha ayrıntılı, daha çok resimle birlikte paylaşacağım. Ben Budapeşte’yi çok beğendim ve çok güzel zaman geçirdim. Gitmeyenlerin gitmesini tavsiye ederim, gidenlerin veya orada yaşayanların da bu yazıya yorumları, eklemek istedikleri olursa çok memnun olurum.

Ayrıca yemek konusunda meraklıysanız, market içinde çektiğim videoyu izleyin lütfen Okuduğunuz için teşekkürler! Diğer yazılarıma da göz atmayı unutmayın

Asiana Havayolları Uçuş Deneyimi: İstanbul-Seul

Herkese merhaba!

Blogumda şimdiye kadar okul deneyimlerim, geziler, dil öğrenimi ve bazı uygulamalar hakkında İngilizce yazılar paylaşıyordum. Şimdiden sonra yazılarımı iki dilde yazmaya, ve sırf Türkçe olarak daha çok bizlere yönelik de yazılar paylaşmaya karar verdim. İlk olarak sizinle yaklaşık bir ay önce gerçekleşen İstanbul-Seul arası Asiana Havayolları ile olan uçuşum hakkında bilgi vermek ve deneyimlerimi paylaşmak istiyorum. Bundan sonra Türkçe yazılarımı websayfamın “Türkçe Blog” kısmından takip edebilirsiniz Hadi başlayalım.

25 Temmuz günü, Asiana Havayollarını kullanarak İstanbul Uluslararası Atatürk Havalimanından Seoul Incheon Uluslararası Havalimanına uçtum. Tek başıma ilk uçak yolculuğum olmasının yanısıra, 10 saat gibi uzun bir süre ilk uçuşumdu. Kore’ye ve oradan da Japonya’ya da ilk defa gidecek olmam sebebiyle bu gezi hakkında son derece heyecanlıydım. Açık söylemek gerekirse, 10 saatlik bir uçuş beni biraz korkutuyordu ve ne beklemem gerektiğini bilmiyordum, fakat gayet konforlu ve eğlenceliydi.

Öncelikle, Asiana Havayolları İstanbul-Seul uçuşu için A330 tipi uçak kullanıyor. Ben uçaklar hakkında çok bilgi sahibi olmadığımdan dolayı (çok ilgimi de çekmiyor açıkçası) by bana pek bir şey ifade etmiyor. Eğer siz de benzer durumdaysanız açıklayayım; gayet geniş bir uçak, oturma planı 2-4-2 şeklinde, 3 bölüm ve iki koridordan oluşuyor. 4 adet tuvalete çok fazla yürümeden ulaşmanız mümkün. ayak koltuk mesafesi gayet geniş (resime bakın). Ekonomi sınıfı bir uçuş için gayet konforlu ve rahat. Servis de memnun ediciydi. İstediğiniz her an sıcak ve soğuk içeceklere erişim mümkün. Yastığınız ve küçük bir pike, terlikler sağlanıyor. Tuvaletlerde tek kullanımlık diş macunu, fırçası mevcut. Uzun yolculukta rahat etmek için gerekli olan her türlü hizmet

Diğer bir önemli husus ise eğlence sistemi. En yeni filmler mevcuttu, Wonder Woman mesela. Fakat filmler tahmin edebileceğiniz gibi Hollywood filmlerinden ibaret. Çocuklar için oyunlar gayet eğlenceliydi diye düşünüyorum fakat büyükler için çok ilgi çekici olmayabilir. Oyun oynamak istiyorsanız iPad’inizi getirmek daha mantıklı yani. Müziğe gelirsek, farklı müzik kanalları mevcut; pop, rock, 80’ler gibi. Kendi kulaklıklarınızı bu sistemde kullanamıyorsunuz ve müzikleri seçemiyorsunuz bundan dolayı müzik için kendi telefonunuzu kullanmayı tercih edebilirsiniz. Bunun dışında nerede olduğunuzu her zaman takip edebilirsiniz; Korece, Japonca, Çince veya İngilizce selamlaşmaları öğrenebilirsiniz; giriş dökümanlarını doldurma konusunda bilgi sahibi olabilirsiniz. (Giriş dökümanları ile ilgili ayrı bir yazı yazmayı düşünüyorum. Dökümanlarda maalesef Türkçe seçenek yok, yardım alabileceğiniz biri de yok. O yüzden önceden yeteri kadar bilgi sahibi olmakta fayda var.)

Konfor ve eğlence dışında önemli olan bir diğer husus da yemek. Uçuş sırasında 2 kez yemek servisi yapılıyor, akşam yemeği ve sabah kahvaltısı olmak üzere. Her iki seferde de iki çeşit arasından seçim yapıyorsunuz. Akşam yemeği olarak ben Kore yemeği olan Bibimbap’ı denemek istedim (resimlere bakın lütfen). Bibimbap pilav, et ve bazı sebzelerle birlikte servis edilen bir yemek. Bir de acılı sosu var. Tat olarak bizim Türk yemeklerimizden çok çok farklı değil diye düşünüyorum. Denemekte fayda var. Kahvaltı olarak ben et istedim, pilavla servis edildi Bibimbap gibi. Onu da resimlerden görebilirsiniz. İki seferde de yemekler lezzetli ve doyurucuydu.

Kahvaltıdan sonra egzersiz videoları gösterildi. Uçağın içinde yolcuların birlikte egzersiz yapmasını izlemek çok eğlenceliydi

Genel olarak uçuştan memnun kaldım. Seoul’e ve sonrasında Japonya’ya gitmek benim için unutulmaz bir deneyimdi. Incheon Havalimanı da özellikle transfer uçuşlar için bir çok olanak sağlıyor fakat bu başka bir yazıya Okuduğunuz için teşekkür ederim yorum yazarsanız çok sevinirim.

Japonya’da Dil Okuluna Gitmek

Herkese merhaba!

Aslında önceden yayınlamış olduğum bir yazının Türkçe ve daha Türklere yönelik bir versiyonuyla karşınızdayım

Öncelikle bu yazıda size 2018 yazında gitmiş olduğum Japonya’daki dil okulum YMCA hakkında ve genel olarak dil okulları hakkında bazı bilgiler vermek istedim. Bu arada ben Japonya’ya dil okuluna gideceğimi söyleyince bir çok kişi “İngilizce mi?” diye sordu. Belki öncelikle üstünde durmamız gereken konu bu olabilir. Japonya’da İngilizce eğitiminin çok iyi olduğunu sanmamakla birlikte, İngilizce kullanarak kendinizi kurtarma ihtimalinizin de maalesef bir hayli düşük olduğunu düşünüyorum arkadaşlar. Neyse, ben Japonca dil okuluna gittim.

Gittiğim okulun tam adı ” Osaka YMCA Japanese School ” diye geçiyor. Ben bu okulda yaz kursuna katıldım. 2 hafta sürdü ve 4 kur vardı. Ben 4. (intermediate) kurdaydım. Seviye olarak JLPT N4 üstü N3 altına denk geliyor diye düşünüyorum. Kullandığımız kitapları paylaşabilirim düşünen gitmek isteyen olursa. Dersler sabah 9-12 arası yapılıyordu, ders sonrasında bir çok aktivite vardı kursa dahil olarak katılabileceğimiz. Bunlardan bazıları çeşitli geziler, Takoyaki yapmayı öğrenmek (bir Japon yemeği), yukata giymek (Japonların geleneksel giysisi), çay seremonisine katılmak gibiydi.

Kursun bulunduğu lokasyon ile ilgili daha çok bilgi vermek gerekirse, Osaka şehrinde bulunuyor. Aslında bir çok başka şehirde de aynı kursun okulları var. Higobashi adındaki istasyonun 5 dk ilerisinde büyük bir binadaydı sınıflarımız, bir çok aktiviteyi de burda gerçekleştirdik. Higobashi istasyonu Osaka’nın en ünlü ve güzel bölgesi Namba’ya çok yakın, yalnızca 10 dakika sürüyordu. Bundan dolayı yeri çok iyiydi diyebilirim. Sabahları Japonların o meşhur kalabalık trenine maruz kalmaktan kurtaramadım kendimi gerçi, o başka yazıya. Otelim de kurs tarafından ayarlandı. Gayet konforlu ve ulaşım açısından rahattı. Diğer İngilizce bloglarda otel ile ilgili bilgi vermiştim fakat Türkçe olanı da yazacağım vaktim olunca.

Sınıf arkadaşlarım:

 Sınıf arkadaşlarımla birlikte birçok aktiviteye katıldık. Çoğu Tayvan’dan geliyordu, Hong Kong, İsveç, Amerika, Avusturalya’dan gelenler vardı. Türk yoktu maalesef. Kurs dışında tanıştığım Türkler oldu fakat kursta tek bendim. Ama herkes çok arkadaş canlısıydı ve bazılarıyla dil probleminden dolayı çok iyi anlaşamasak da çok eğlendik birlikte. Birlikte ilk kez yukata giydik, takoyaki pişirdik, matcha çayı denedik. Yukatayı iki kez denedim. Göründüğünün aksine gerçekten çok rahatsızdı. Ben dışarıdan hep çok rahat bir giysi gibi düşünmüşümdür fakat maalesef tam tersiydi. Yine de çok güzel göründüğünü düşündüğümüz için hiçbirimiz çıkarmak istemedik  Takoyaki bayaa lezzetliydi. Yapması da çok kolaydı aslında, zaten Japon yemekleri genel olarak yapması biraz daha basit duruyor bizim yemeklerimizle karşılaştırınca, bir yaprak sarması değil yani  Neyse bu takoyaki aslında hamur toplarının içinde ahtapot parçaları. Üstüne de mayonez ve yosun gibi şeylerle süslüyorsunuz. Deniz ürünleri sevenlerin seveceğini düşünüyorum. Matcha da bir çok kez içtim fakat bu çay seremonisinde içtiğimiz gerçekten çok koyu ve acıydı. Bir de tek seferde hepsini içmeniz gerekiyor, adet öyleymiş. İlginç bir deneyim, başka yorum yapamayacağım, o kadar 

Fotoğraflar da ekliyorum, sorularınız olursa çekinmeyin. Okuyan herkese teşekkürler  Takip ederseniz mutlu olurum.

Üniversite Tercihinden Önce Soru Cevap: Bilgisayar Mühendisliği Okumak


YouTube videosu geldi! Link en altta  Yine de yazıyı da okumanızı tavsiye ederim.

Merhaba arkadaşlar!

Üniversite sınavı sona erdi. Umarım bu yazıyı okuyan herkesin sınavı iyi geçmiştir. Ben şuan itibariyle Bilkent Üniversitesi Bilgisayar Mühendisliği bölümünde son dönemimi okuyorum. İnternette bazı forumlarda ve Facebook gruplarında bölümümle ilgili en sık gördüğüm soruların cevaplarını, bu bölümün mezun olmak üzere olan bir öğrencisi olarak samimi bir şekilde elimden geldiğince cevaplamak istedim. Mezun olduktan sonrası ile ilgili soruları cevaplamaktan kaçınacağım çünkü kendimiz deneyimlemeden herhangi bir konuda yorum yapmanın doğru olmadığını düşünüyorum. Karar vermek gerçekten çok zor, ve bu süreçte belki bazı arkadaşlara fayda sağlar 

SORU: Kodlama bilmiyorum ama Bilgisayar Mühendisliği okumak istiyorum çok zorlanır mıyım?

CEVAP: Hayır ve bazen. İnternette gördüğünüz insanlar genelde bu konuda çok hevesli ve hırslı arkadaşlar, ki bu çok güzel bir şey çünkü istemeden iyi yapılabilecek bir iş olduğunu düşünmüyorum. Fakat sanılanın aksine bölüme gelen çoğu kişi herhangi bir ön bilgisi olmadan yani kodlamayı hiç bilmeden geliyor ve çok da başarılı olabiliyor. Bazen dememin nedeni, herkes için kodlamanın çok da kolay olmaması. Çok fazla pratik yapmanız gerekiyor ve bu bir çok kişiyi (kendim dahil) özellikle ilk öğrenmeye başladığınız zamanlarda bunaltabiliyor. Ben bölüme kodlama hakkında hiçbir şey bilmeden geldim, şuan bir çok programlama dili ve platforma az çok hakimim diyebilirim. Kaybedeceğiniz çok da bir şey olacağını düşünmüyorum.

SORU: Fizik matematik sevmiyorum ve beceremiyorum ama Bilgisayar Mühendisliği okumak istiyorum. Zorlanır mıyım?

CEVAP: Açıkça söyleyeyim, evet. Mühendislik okuyacaksınız, dolayısıyla matematikle her zaman işiniz olacak (en azından okurken), birçok matematik dersiniz olacak, fizik de olacak. Ama önceki sorudaki durumda olduğu gibi zorlanıyor olmak yapamayacağınız yada vazgeçmeniz gerektiği anlamına gelmiyor. Okulların ders programlarını seçim yapmadan önce incelemenizi öneririm, bu şekilde bölüme gelen birçok arkadaşım ve kendim gibi zaman zaman müfredat hakkında hayal kırıklığına uğramazsınız. Sonraki soruların cevaplarını da incelemeyi unutmayın 

SORU: Bilgisayar Mühendisliği okumak için iyi bir İngilizce bilgisine mi sahip olmak gerekir?

CEVAP: Hayır. Fakat iyi bir İngilizce bilgisi size avantaj sağlar. Öncelikle, her üniversite %100 İngilizce eğitim vermiyor, %30 İngilizce olan ve Türkçe olan üniversiteler var. Bilkent Üniversitesi ve diğer tamamen İngilizce eğitim veren üniversiteler, 1 yıllık hazırlık eğitimi imkanı sunuyor. İngilizcenizi geliştirmek için gerçekten iyi bir fırsat. Özellikle bilgisayar mühendisliğinin diğer bölümlere kıyasla İngilizce ile biraz daha iç içe olduğu ise doğru. Programlama bilgisi olanlar iyi bilirler, günümüzde popüler olan dillerin çoğu (hepsi), İngilizce kelimeler ile yazılıyor aslında. Basit bir if-else statement veya looplar buna örnek olarak verilebilir. Bunları İngilizce olmadan da kolayca öğrenebilirsiniz, asıl sorun sonrasında çıkıyor. Çoğu kez kısmen daha ileri düzeyde programlama yaparken kullandığınız dilin dökümantasyonuna bakmanız gerekecek (docs.oracle Java dili için mesela). Bu durumda İngilizce bilmeniz çok büyük zaman ve bilgi kazandıracak size. İnternetteki yüzlerce hatta binlerce örneğe, soruya, foruma ulaşma şansınız da olacak. Türkçe ile de olur, tabi ki olur fakat daha çok zorlanacağınızı düşünüyorum.

SORU: Bilgisayar Mühendisliği bölümünde ne gibi dersler oluyor? Neler öğreniliyor?

CEVAP: Müfredat üniversiteye göre değişmekle birlikte genelde benzerlik gösteriyor. Diğer mühendislik bölümleri gibi ilk senenizde calculus (matematik, daha çok türev integral gibi konuları içeriyor), fizik gibi dersler alıyorsunuz. Bazı okullarda, mesela Bilkent’te, biyoloji gibi başka dersleriniz de olabiliyor. Kimya görenler de varmış, Bilkent’te Kimya görmüyorsunuz, onu da not düşeyim. Onun dışında programlamaya giriş dersleriniz oluyor ve temel olarak programlamayı öğreniyorsunuz. Bundan sonraki yıllar veri yapıları, daha çok matematik, bilgisayar mimarisi ve object oriented software engineering, daha çok matematik, algoritmalar, daha çok matematik ve automata, daha çok matematik şeklinde gidiyor. Bunun dışında sosyal dersleriniz ve seçmeli dersleriniz de oluyor ve bu şekilde farklı alanlara yönelebiliyorsunuz. Bu kadar matematiğin üstünde durmamın nedeni pek çok kişinin müfredattaki derslerin hepsini programlama odaklı yada hardware olarak düşünmesi ve sonrasında hayal kırıklığına uğraması. Birinci sınıftan sonraki derslerin hemen hemen hepsi daha çok teorik, ve programlama ödev veya lab olarak karşınıza çıkıyor. Bir araç oluyor sizin için yani, bir amaçtan ziyade.

SORU: Bilgisayar Mühendisliğine girip oyun geliştirmeyi öğrenmek istiyorum ama çevrem destek olmuyor. Ne yapayım, bilgisi olan var mı?

CEVAP: Ben de bölüme bu istekle girdim ve birçok arkadaşım da öyle. Bunu kesinlikle yapabilirsiniz, çok da iyi bir oyun geliştirici olabilirsiniz. Oyun sektörü çok büyük ve çok hızlı gelişiyor, dolayısıyla kesinlikle iyi bir seçim diye düşünüyorum. Fakat, bilgisayar mühendisliği okuduğunuz esnada bununla pek de ilgisi olmayan pek çok ders alacaksınız. Oyun geliştirmenin hangi aşamasında, nasıl çalışmak istediğinizi biraz düşünmenizi tavsiye ederim. Önceki sorunun cevabı da yardımcı olabilir diye düşünüyorum. Oyun geliştirme bir bilgisayar mühendisi için güzel bir yol mudur, bence kesinlikle evet neden olmasın! Fakat bilgisayar mühendisliği size spesifik olarak oyun geliştirmeyi öğretmez.

SORU: Bilgisayar Mühendisliği okumanın en büyük avantajları ve dezavantajları neler?

CEVAP: Bence günümüzün edinilebilecek en güzel mesleklerinden biri bilgisayar mühendisliği. Sürekli gündemde olması ve sayısız çalışma alanının bulunması, en büyük avantajlarından biri diye düşünüyorum. Okurken de bu rahatlığı hissediyorsunuz, ve bu topluluğun bir parçası olmaktan gurur duyuyorsunuz. Fakat aynı zamanda çok hızlı gelişiyor ve değişiyor olması okurken bile ayak uydurmanız gerektiğini hissettiriyor size. Sürekli yeni bilgiler öğrenmek, öğrendiklerinizi güncellemek zorundasınız. Bunu bir avantaj olarak görenler de olabilir, bana göre en büyük avantajı da dezavantajı da bu, diğer bilimler kadar eski olmaması.

Umarım bu yazı birilerine yardımcı olur. Konu hakkında daha ayrıntılı bir video çekip yakında YouTube’a yükleyeceğim ve linki bu postta paylaşacağım. Fark ettiyseniz cevaplar uzun ve aslında daha söylenecek çok şey var. Hepinize iyi bir tercih dönemi dilerim, umarım her şey istediğiniz gibi olur 

YouTube Videosu geldi!

IELTS : Nasıl 8 Bandında Sonuç Aldım?

Herkese merhaba!

Yaklaşık iki hafta önce IELTS sınavına girdim ve sonuçlarımı bir kaç gün önce aldım. IELTS ve diğer İngilizce sınavları birçoğumuz için çok önemli fakat zorlu olduğundan bu konudaki deneyimlerimi ve önerilerimi paylaşmam yararlı olabilir diye düşündüm.

Öncelikle, kesinlikle profesyonel değilim. İngilizce öğretme yeterliliğim yok. Yalnızca IELTS’den 8 bandında sonuç almak için ne gibi çalışmalar yaptığımı, genel olarak İngilizcemi Türkiyede yaşayarak nasıl geliştirdiğimi paylaşmak istiyorum 

IELTS Dünyanın hemen hemen her yerinde yapılan ve geçerliliği olan, British Council veya ICP tarafından yürütülen sınavın adı. Akademik ve genel olarak iki farklı versiyonu var. Vize başvuruları, yüksek lisans başvuruları gibi durumlarda, yurtdışında yaşamak istemeniz durumunda işinize yarıyor. Sınav 4 ayrı kısımdan oluşuyor, Listening, Reading, Writing ve Speaking. Tahmin edebileceğiniz gibi hepsi için ayrı taktikler mevcut, fakat genel bir çalışma ile de iyi bir skor almanız mümkün diye düşünüyorum. Yine de sınava girmeden önce özellikle writing kısmı ile ilgili bu konuda biraz çalışma yapmanızı tavsiye ederim, internette taktikler konusunda birçok yazı, video bulabilirsiniz 

Kişisel fikrim, sınav gramer bilginizden ziyade dili ne kadar iyi kullanabildiğinize bakıyor. Yani hayatınızın içinde kullanıyorsanız İngilizceyi, pek zorlayıcı olmuyor. Tabiiki bu Türkiye’de çok zor, fakat İngilizcenizi geliştirmek ve sınavlardan yeterli puan alabilmek için yapabileceğiniz bazı basit ipuçları var.

    Dinlemek:

Evet bu kadar basit aslında. İngilizce dizi izleyin, şarkı dinleyin demek çok basit ve herkes tarafından öneriliyor fakat benim tavsiyem bunu yaparken İngilizce altyazıları kullanın ve gerekirse tekrar tekrar dinleyin, anlamaya çalışın. Benim için şarkı sözlerine bakmak ve anlamaya çalışmak çok eğlencelidir mesela, bunu deneyebilirsiniz. Bu hem dinleme becerinizi geliştirir, hemde yeni kelimeler ve kullanım alanlarını öğrenirsiniz. Bunun dışında eğer sizde benim gibi YouTubeda zaman geçirmeyi seviyorsanız, İngilizce konuşan YouTuberları önce altyazılı, sonra zamanla altyazısız izleyerek dinleme becerilerinizi geliştirebileceğinizi düşünüyorum 

    Okumak:

İngilizce kitap okumak IELTS ve diğer sınavlardaki Reading ve Writing kısmı konusunda becerinizi geliştirmenin tek yolu olabilir. Reading sınavında verilen süre çok uzun olmadığından dolayı birçok kişi sıkıntı yaşayabiliyor. Eğer İngilizce okumaya alışkın biriyseniz, bu bölümün size çok kolay geleceğini garanti verebilirim. Bu sayede yazı yazarken kullanabileceğiniz bir çok kalıba da daha alışkın olursunuz. Tabiiki İngilizce romanları okumak en başta zor, bu yüzden bildiğiniz ve sevdiğiniz bir romanın İngilizce versiyonunu denemenizi önerebilirim. Bu sayede hikayeyi tahmin edeceğiniz için okurken daha rahat hissedebilirsiniz.

    Konuşmak:

Eğer diğer yazılarımı gördüyseniz, HelloTalk isimlin uygulamadan birkaç kez bahsettim. Ben HelloTalk’ı Japonca için kullanmaya başladım fakat İngilizcemin gelişmesi konusunda bana çok fayda sağladı. Sizde Türkiye’de yaşıyorsanız biliyorsunuz, İngilizce konuşma şansımız pek olmuyor, (hiç olmuyor desek daha doğru sanki) o yüzden bu konuda genel olarak biraz zayıfız. Fakat maalesef diğer alanlar gibi kitap okuyarak yada dizi izleyerek konuşma konusunda kendimizi geliştirmemiz pek de mümkün değil. Bu yüzden bir language exchange uygulaması kullanmanızı öneririm. Bu tarz uygulamalar, HelloTalk, Tandem gibi, sizi yabancı insanlarla eşleştirerek yabancı dilde konuşmanıza imkan sağlıyor. Hem eğlenceli, hem çok faydalı. Kesinlikle tavsiye ederim.

Çok genel tavsiyeler olduğunun farkındayım fakat maalesef IELTS ve diğer İngilizce sınavları oturup sadece çalışarak yüksek puan almanın zor olduğu sınavlar. İngilizceyi hayatınıza sokmanız gerekiyor. Taktikler bir nebze işe yarıyor fakat genel olarak dile daha çok aşina olmanın daha faydalı olduğuna inanıyorum, özellikle listening ve speaking bölümünde. Writing için bazı taktiklere sınava girmeden göz atmanızı yine de öneririm, bazı kalıpları kullanabilmek size artı puan kazandırabilir.

Umarım birilerine faydalı olur 

Okuduğunuz için teşekkürler.

Mandala mı? O da ne? Nasıl Çizilir?

Herkese merhaba!

Bugün size uzun süredir uğraştığım ve çok sevdiğim bir hobiden bahsetmek istiyorum. Mandala nedir duyan bilen var mı? Aslında son zamanlarda çok popüler oldu bu sanat dalı. Kitapçılarda mandala boyama kitaplarına sıklıkla rastlamak mümkün. Bu işle ilgilenen insanlar da genelde “stres atmak”, “huzur bulmak” için ilgilendiklerini söylerler. Aslında doğru. Peki nedir? Şu şekilde bir şey:

Genel olarak görebildiğiniz gibi iç içe geometrik şekillerin, daha çok dairesel görünümde bir araya gelmesiyle oluşturulan desendir aslında. Bu iç içe giriş ve kapsayışın evrenin kendisini temsil ettiğine inanılır. Budizm, Hinduizm gibi dinlerde ruhsal bir sembol olarak kabul edilir ve kullanılır. Tek bir şekli yoktur, fakat genelde resimdeki gibi radyal simetrik desenlerin bir araya gelmesiyle oluşur.

Arkasındaki felsefe, kullanım şekilleri bir hayli fazla olmasına rağmen bizim ilgilendiğimiz kısım özellikle hoş görüntüsü ve stres atmak için güzel bir araç olması. Yaklaşık 3 sene önce ilgilenmeye başladım ve çok stresli olduğum vakitlerde her zaman iyi geldiğini hissettim. Öncelikle size kendi çalışmalarımdan bir kaç örnek göstereyim, sonrasında da kolay bir şekilde kendiniz nasıl yapabilirsiniz ona geçelim.

Gördüğünüz çalışmalar amatör, tamamen kendi çizimlerim. Hiçbir şekilde çizim, desen konusunda eğitimim yok. Siz de gerekli malzemelerle ve biraz sabrederek çok kolay bir şekilde kendi mandalanızı yapabilirsiniz. Bunun için hangi adımları izlemelisiniz, nelere ihtiyacınız var, merak ediyorsanız okumaya devam edin 

Kendi Mandalamızı Çizmek

Öncelikle ihtiyacımız olan malzemeleri belirleyelim.

    Cetvel
    Pergel
    Açıölçer
    Çizim yapabileceğiniz bir defter (kağıdı normal A4 kağıtlara göre biraz daha kalın oluyor, daha dayanıklı o yüzden tavsiye ederim.)
    Zevke göre çizim kalemleri

    Adım: Taslak Hazırlamak

Öncelikle, bu adımda kurşun kalem kullanın ve kaleminizi kağıda çok sert bastırmayın. Çizdiğimiz taslağı en sonunda sileceğiz ve iz kalmasını istemiyoruz  Kağıdın orta noktasını bulmakla başlayın. Sonra bu noktayı referans olarak kullanarak pergel yardımıyla iç içe daireler çizin. Bunun belli bir kuralı yok, çok seyrek veya çok sık çizerseniz, desenle doldurmak zorlaşır. Ben genellikle rastgele yapıyorum, daha eğlenceli oluyor. Sonrasında üçüncü resimdeki gibi dairenizi dörde bölün. Sonra açıölçerimizi kullanmaya başlıyoruz. Bu kısımda yeniden, bir kural yok. Tavsiyem 30 derecelik açılara bölmeniz. Eğer daha ayrıntılı küçük desenler istiyorsanız, 15 derece de uygun olabilir. Tavisyem, eğer daireleriniz seyrekse, açınız da büyük olsun. Eğer daireleriniz daha sıksa ve kağıdınız büyükse 15 derecelik açı kullanabilirsiniz. Yine size kalmış fakat, en azından 30 dereceye bölmek güzel oluyor sonraki adım açısından. Tabiiki başlangıçta 45 derece veya 60 derece de yapabilirsiniz, fakat desenleriniz çok ayrıntılı görünmeyecektir bu şekilde. Aşağıda gördüğünüz resimlerde ben örnek olması açısından 30 dereceye böldüm. Önceki örneklerde de kullandığım genelde 30 derece olmuştu.

2. Adım: Desenleri Oluşturmak

Bu kısımda, oluşturduğumuz taslağın içini dolduruyoruz. Önceki kısımda olduğu gibi açıkçası yine belli bir kural yok. Tekrar, ince uçlu bir kurşun kalem kullanmanızı tavsiye ederim. Sabırlı olun, beğenmediğiniz kısımları silmekten çekinmeyin. taslağı silmek zorunda kalırsanız, referans noktalarınız belli olduğu için tekrar çizebilirsiniz. Eğer 15 derece gibi küçük bir açı kullanıyorsanız, her zaman 15 derecelik desenler çizmek zorunda olmadığınızı unutmayın. 30 veya 60 derecelik de çizebilirsiniz, hatta bazen bu farklı açılar güzel bir görüntü oluşturabilir. Ne tarz desenler çizmek istediğiniz konusunda kararsızsanız, aşağıdaki örneğimi inceleyebilirsiniz. Genelde geometrik şekiller ve yaprak benzeri şekillerden oluşuyor. Araştırdığım kadarıyla çoğu insan bu tarz desenler kullanıyor tasarımlarında. Öncelikle internetten bazı tasarımları inceleyip beğendiğiniz desenleri denemeye çalışabilirsiniz. Sonrasında nasıl hoşunuza gidiyorsa ona göre bir tarzınız oluyor zaten  Yine kalemi çok fazla bastırmamanızı öneririm, ama çok silik de çizmeyin, üstünden geçebilecek olmamız gerekiyor. Kağıt kirlenecektir, sileceğimiz için o da sorun değil.

3. Adım: Renklendirmek

Evet geldik son bölüme  Bu kısım hem en eğlenceli, hem en dinlendirici hemde yaratıcılığınızı en çok göstereceğiniz kısım. Kullanacağınız renklere göre, desenlerinize hatta kağıdınızın rengine, o anki ruh halinize göre istediğiniz gibi devam edebilirsiniz. Tek tavsiyem, ince uçlu bir çizim kalemiyle, 0.1 veya 0.05 olabilir, boyamadan önce desenlerinizin üstünden geçmeniz. Bu şekilde içini doldurabilcecğiniz boş bir mandalanız olacak ve kağıttaki kurşun kalem izleri ve taslak çizgilerden kurtulabileceksiniz. Siyah beyaz veya genel olarak tek renk kullanıyorsanız, resimdeki gibi küçük noktalarla deseni biraz daha canlandırabilirsiniz. Boyama yapıyorsanız sulu boya veya çizim kalemleri uygun olacaktır.

Hepsi bir yana, ben mandalayı beni iyi hissettirdiği için seviyorum. Çizmek, boyamak stresimi alıyor ve beni mutlu ediyor. Umarım deneyen olursa aynı hisleri yaşar. Sonunda güzel bir ürün görmek tabiki hoş fakat işin felsefesi gereği de, süreç sırasında iyi hissetmeye bakın ve çok düşünmeyin derim  Arkaya da güzel sakin bir müzik veya kuş sesleri koyduk mu tamamdır  Herkese iyi eğlenceler!!

